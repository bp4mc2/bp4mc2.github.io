<html>
<head>
	<meta http-equiv="content-type" content="text/html; charset=UTF-8"/>
	<title>Best Practices for meaningful connected computing</title>
	<link rel="stylesheet" type="text/css" href="stylesheet.css"/>
</head>
<body>
<h1><img class="logo" src="bp4mc2.png" alt="bp4mc2"/>Best Practices for meaningful connected computing</h1>
<h2>PiLOD praktijkervaringen - betekenisvol verbinden van informatie</h2>
<dl>
	<dt>Deze versie:</dt>
	<dd>
		<a href="http://www.bp4mc2.org/2014-06-18">http://www.bp4mc2.org/2014-06-18</a>
	</dd>
	<dt>Laatste versie:</dt>
	<dd>
		<a href="http://www.bp4mc2.org">http://www.bp4mc2.org</a>
	</dd>
	<dt>Vorige versie:</dt>
	<dd>
		<a href="http://www.bp4mc2.org/2014-06-06">http://www.bp4mc2.org/2014-06-06</a>
	</dd>
	<dt>Auteurs:</dt>
	<dd>Marco Brattinga; Hans Overbeek; Arjen Santema.</dd>
	<dt>Bijdragen van:</dt>
	<dd>Nelleke Aders; Jeroen Baltussen; Erik van Beek; Linda van den Brink; Eric Brouwer; Diederik Dulfer; Erwin Folmer; Paul Hermans; Otto Lange; Art Ligthart; Mariëtte Lokin; Marcel van Mackelenbergh; Harmen Mantel; Marc van Opijnen; Elbert Raadsen; Marcel Reuvers; Jacques Vos.</dd>
</dl>
<hr/>
<p>Deze website gaat over
                semantiek, Linked Data, begrippenstelsels en definities. Het
                gaat ook over communicatie, elkaar begrijpen en hoe je iets kunt
                uitleggen, Iets waar we eigenlijk elk moment van de dag mee
                bezig zijn. Enkele voorbeelden zijn afkomstig uit
                kinderprogramma’s als Sesamstraat en kinderboeken als “Alice in
                Wonderland”. Een ‘Open mind’ die bij jonge kinderen nog aanwezig
                is en ‘begrip’ staan voor ons gevoel dan ook dicht bij elkaar.
                We willen het belang laten zien van het verbinden van
                administratieve en institutionele werkelijkheden met het echte
                leven in wat wij de natuurlijke werkelijkheid noemen.</p>
<p>De digitalisering van
                onze samenleving maakt het steeds lastiger om met een ‘open
                mind’ naar de samenleving te kijken. Op papier (of vastgelegd in
                een digitaal systeem), is er geen speelruimte meer en ligt alles
                vast. Er bestaat een behoefte en noodzaak om een manier te
                vinden om informatie met elkaar te delen op een ‘open’ manier.
                Met ‘open’ bedoelen we hier niet per se dat deze informatie vrij
                en kosteloos beschikbaar is voor iedereen. Met open informatie
                delen bedoelen wij: informatie delen met begrip voor
                mogelijke verschillen in context van die informatie. Informatie
                delen op een manier die voorkomt dat mensen dogmatisch gaan
                handelen naar de verkregen informatie. Op een manier die
                natuurlijke werkelijkheid voor administratieve werkelijkheid
                laat gaan. Mensen blijven mensen, ook in een digitale
                samenleving.</p>
<p>Een recent voorbeeld
                is de herziening van kindregelingen. De herziening zorgt ervoor
                dat alleenstaande ouders een aanvullende toeslag ontvangen, die
                zij voorheen ontvingen via een gemeentelijke regeling. Door een
                definitieverschil tussen “partner” bij toeslagen en
                “alleenstaande” uit de gemeentelijke regeling ontvangt niet elke
                alleenstaande ouder echter deze toeslag [KINDREG].
                “Definitiekwestie” klinkt abstract, maar voor de betrokkenen
                gaat het om een werkelijke achteruitgang in inkomen.</p>
<p><span style="font-style:italic;">Bron:
                AD, 6 juni 2014, “Bijstandsmoeders raken 240 euro per maand
                kwijt”</span></p><p>Met deze website delen wij
                onze inzichten en ervaringen die we de afgelopen twee jaar
                vanuit het Platform implementatie Linked (Open) Data (PiLOD)
                hebben opgedaan. We hopen dat dit leidt tot een levende, open
                methode die via delen en toepassen door anderen wordt
                aangescherpt en verbeterd en waaraan nieuwe ‘best practices’
                worden toegevoegd. Dit doel hebben we verwoord in het acroniem
                BP4mc2 (Best Practices for meaningful connected computing).
                Daarin komt het delen van ‘best practices’ voor en symboliseert
                mc<span style=""><sup>2</sup></span> het nieuwe paradigma van het delen en
                verbinden van betekenis en informatie. De website <span style="color:#0D7AB1;text-decoration:underline;">http://www.bp4mc2.org</span> is het platform dat dit
                proces ondersteunt.</p>
<p>Geheel in stijl met
                het principe van Linked Data, verbinden we onze inzichten en
                ervaringen zoveel mogelijk met andere informatiebronnen die op
                het internet beschikbaar zijn: wetenschappelijke publicaties,
                andere best-practices, onderzoeken en standaarden.</p>
<p>Deze website is bedoeld
                voor informatici en rechtsinformatici, in het bijzonder
                informatie-architecten en vakspecialisten die zich bezig houden
                met het verbinden van informatiesystemen en het uitwisselen van
                informatie.</p>
<p>Wij hopen echter een
                bredere doelgroep te interesseren voor het verbinden van de drie
                werkelijkheden. Uit de feedback van onze reviewgroep en onze
                eigen praktijkervaring halen we dat de ervaringen op deze website
                ook relevant kunnen zijn voor juristen, beleidsmedewerkers,
                managers en beheerders van registraties. We nodigen iedereen uit
                om samen de teksten op de website <span style="color:#0D7AB1;text-decoration:underline;">http://www.bp4mc2.org</span> aan te vullen en relevant
                te maken voor deze brede doelgroep.</p>
<hr/>
<h2>Inhoudsopgave</h2>
<ul class="toc">
	<li><a href="#inleiding">1 Inleiding</a></li>
	<ul>
		<li><a href="#aanleiding">1.1 Aanleiding</a></li>
		<li><a href="#principes">1.2 Van 20e eeuw principes naar 21e eeuw principes</a></li>
		<li><a href="#aanpak">1.3 BP4MC2: Een aanpak</a></li>
		<li><a href="#opbouw">1.4 Opbouw van deze website</a></li>
		<li><a href="#schrijfconventies">1.5 Schrijfconventies</a></li>
	</ul>
	<li><a href="#overzicht">2 Overzicht</a></li>
	<ul>
		<li><a href="#linkeddata">2.1 Linked Data</a></li>
		<li><a href="#werkelijkheden">2.2 Drie werkelijkheden</a></li>
		<li><a href="#samenhang">2.3 Samenhang tussen de drie werkelijkheden</a></li>
		<li><a href="#begrippenstelsel">2.4 Axiomatisch begrippenstelsel</a></li>
	</ul>
	<li><a href="#denkwijze">3 Denkwijze</a></li>
	<ul>
		<li><a href="#termen">3.1 Termen, woorden en URIs</a></li>
		<li><a href="#communicatie">3.2 Vorm van communicatie</a></li>
		<li><a href="#betekenis">3.3 Betekenis van communicatie</a></li>
		<li><a href="#gebruik">3.4 Gebruik</a></li>
	</ul>
	<li><a href="#modelleerwijze">4 Modelleerwijze</a></li>
	<ul>
		<li><a href="#uristrategie">4.1 De URI-strategie</a></li>
		<li><a href="#begrippenkader">4.2 Begrippenkader</a></li>
		<li><a href="#gebeurtenissen">4.3 Gebeurtenissen</a></li>
		<li><a href="#datamodel">4.4 Datamodel</a></li>
	</ul>
	<li><a href="#werkwijze">5 Werkwijze</a></li>
	<ul>
		<li><a href="#inventariseren">5.1 Inventariseren</a></li>
		<li><a href="#rvv">5.2 Redigeren, valideren en verifiëren</a></li>
		<li><a href="#defdatamodel">5.3 Definiëren datamodel</a></li>
		<li><a href="#publiceren">5.4 Publiceren</a></li>
	</ul>
	<li><a href="#ondersteuningswijze">6 Ondersteuningswijze</a></li>
	<ul>
		<li><a href="#architectuur">6.1 Architectuur</a></li>
		<li><a href="#contentneg">6.2 Content negotiation</a></li>
		<li><a href="#corevoc">6.3 Core vocabularies</a></li>
	</ul>
</ul>
<hr />
<h1 id="inleiding">1. Inleiding</h1>
<h2 id="aanleiding">1.1 Aanleiding</h2>
<h3>1.1.1 De waarde van
                informatie</h3>
<p>In onze maatschappij
                is de waarde van (goede) informatie altijd belangrijk geweest.
                Algemeen geaccepteerd is het principe dat goede
                bedrijfsbeslissingen, die ervoor zorgen dat een bedrijf of
                instelling haar doelstellingen sneller, beter, goedkoper kan
                bereiken, afhankelijk zijn van de toegang tot goede informatie.
                De afgelopen jaren is de bewustwording dat informatie van
                strategische waarde is voor een organisatie alleen maar
                toegenomen. Als gevolg daarvan is de ontwikkeling van infonomics
                op gang gekomen: het vakgebied dat (bedrijfs)economie en
                informatie bij elkaar brengt [INFONOMICS].</p>
<p>Infonomics kan
                bedrijven helpen om te komen tot betere bedrijfsresultaten, door
                strategische beslissingen te nemen over het beheer en vergaren
                van (goede) informatie. In ‘The economics of information
                management’ [ECONIM] worden daarbij de volgende principes
                neergezet voor het verbeteren van de informatie in een
                organisatie:</p>
<ul>
	<li>Verbeter de kwaliteit; </li>
	<li>Verbeter de beschikbaarheid; </li>
	<li>Verbeter het gemak waarmee informatie
                gebruikt kan worden; </li>
	<li>Innoveer: introduceer nieuwe technologie
                (zodat data omgezet kan worden in beter bruikbare informatie);
                </li>
	<li>Voeg nieuwe of (toegang tot) externe
                databronnen toe.</li>
</ul>
<p>BP4mc2 geeft enkele
                best practices om bovenstaande voor elkaar te krijgen.</p>
<h3>1.1.2 De waarde van
                informatie voor de Nederlandse overheid</h3>
<p>Een belangrijke
                doelstelling van de overheid is om de overheid transparant te
                laten zijn, overheidsinformatie te delen en beschikbare
                informatie te (her)gebruiken. Het kabinet heeft haar ambitie op
                dit vlak kenbaar gemaakt in het ‘Actieplan open overheid’
                [APOO]. In 2011 is in de ‘Aanwijzingen voor de regelgeving’ een
                bepaling opgenomen, die het zoveel mogelijk aansluiten op
                begrippen in basisregistraties voorschrijft [AANW161]. Door het
                hergebruiken van data worden de administratieve lasten voor
                burgers en bedrijven verminderd.</p><p>Voor de overheid zelf
                worden kwaliteitsverbeteringen en kostenbesparingen
                gerealiseerd. Als data meer en beter worden gebruikt, komt er
                meer terugkoppeling op de kwaliteit en worden minder fouten
                gemaakt.</p>
<h3>1.1.3 Linked Data</h3>
<p>Linked Data lijkt een
                bruikbare technologie om (overheids)data direct via het web te
                publiceren. In het artikel ‘Een nieuwe wereld, een nieuwe
                informatie architectuur’ [RIJNSANT] beschrijven Ria van Rijn en
                Arjen Santema de mogelijkheden die linked data bieden. Momenteel
                wordt data in het beste geval via webservices, maar vaak ook nog
                gewoon als databestand tussen organisaties uitgewisseld.
                Dergelijke oplossingen hebben vaak als kenmerk dat ze als
                point-to-point-solution zijn gerealiseerd en moeilijk op te
                schalen zijn naar breder gebruik. Een belangrijke reden hiervoor
                is dat een impliciete context wordt verondersteld waarbinnen de
                data bruikbaar is, zonder dat deze context met de data wordt
                meegeleverd.</p>
<p>Door data via het web
                te publiceren wordt deze in een keer, voor iedereen beschikbaar,
                vanuit een herkenbare bron gepubliceerd. Linked data kan
                inclusief context worden gepubliceerd. Met context wordt de
                uitleg van de betekenis van data en metadata bedoeld. Metadata
                gaan bijvoorbeeld over de wijze van inwinning, volledigheid,
                betrouwbaarheid, tijdigheid, en herkomst. Linked data biedt de
                mogelijkheid om deze metadata in dezelfde vorm te publiceren als
                de data zelf.</p>
<h2 id="principes">1.2 Van 20e eeuw
                principes naar 21e eeuw principes</h2>
<p>In de presentatie van
                Christophe Guéret, gehouden op het PiLOD congres op 13 november
                2013 [LIKNSP], wordt treffend geschetst hoe het delen van kennis
                zich in de afgelopen decennia heeft ontwikkeld door het
                internet. Tot 1989 waren documenten de gangbare vorm om
                informatie uit te wisselen. Documenten werden op bulletin boards
                geplaatst vanwaar je ze kon downloaden. Vervolgens moest je
                eerst op zoek naar software om dit te kunnen lezen (bijvoorbeeld
                Wordpad of WordPerfect). Via news groups werden nieuwe
                documenten en nieuwe versies van documenten bekend gemaakt en
                kon je nagaan welke verwijzingen er waren.</p>
<p /><p>Het web heeft danig
                verandering gebracht in het kunnen zoeken, vinden en verbinden
                van informatie. Informatie wordt steeds meer aangeboden als
                webpagina die door elke browser aan de gebruiker kan worden
                getoond. Deze webpagina wordt gegenereerd door een applicatie
                die de versies beheert en navigatie naar vele andere
                gerelateerde informatie geautomatiseerd aanbiedt. Bijvoorbeeld
                linkjes naar een pagina over de auteur, andere versies van de
                informatie of andere pagina’s over hetzelfde onderwerp. Elke
                link bevat een zogenaamde Uniform Resource Identifier (URI) die
                iedere pagina een duidelijk adres op het internet geeft,
                waarnaar direct kan worden verwezen zodat informatie steeds
                nauwkeuriger wordt verbonden. </p>
<p>Maar als het om data
                gaat, gaan we nog vaak hetzelfde te werk als dertig jaar geleden
                met documenten. Als je een dataset vindt moet je op zoek naar
                software om deze in te lezen (meestal een database of
                spreadsheet programma). Je moet zelf goed bewaken dat je alle
                updates krijgt om de gereproduceerde dataset synchroon te houden
                met het origineel. En links naar andere datasets moeten voor
                iedere reproductie van een dataset opnieuw worden aangebracht.
                Dit klinkt inderdaad wel een beetje ‘jaren negentig’.</p>
<p>Tim Berners Lee stelt
                vier eenvoudige principes voor om te hanteren als je data via
                het web publiceert [LINKEDDATA]:</p>
<ul>
	<li>Use URIs as names for things</li>
	<li>Use HTTP URIs so that people can look up
                those names.</li>
	<li>When someone looks up an URI, provide
                useful information, using the standards (RDF*, SPARQL)</li>
	<li>Include links to other URIs. so that they
                can discover more things.</li>
</ul>
<p>Met deze principes
                worden data gepubliceerd ALS webpagina’s in plaats van OP
                webpagina’s. Dit is fundamenteel anders dan het ‘jaren
                negentig-achtige’ op het web zetten van een databestand en een
                welgemeend ‘zoek het verder zelf maar uit!’.</p>
<h2 id="aanpak">1.3 BP4MC2: Een aanpak</h2>
<p>Vanuit het W3C zijn er
                standaarden om betekenis vast te leggen en om datamodellen voor
                linked data te maken. Zo is SKOS [SKOS] (Simple Knowledge
                Organization System) een door het W3C vastgestelde standaard
                voor het definiëren van begrippen en hun samenhang in de vorm
                van een thesaurus of taxonomie. Voor het definiëren van een
                ontologie als basis voor een in RDF te representeren datamodel
                is OWL [OWL] (Web Ontology Language) beschikbaar.</p>
<p>Er zijn echter nog
                weinig beschreven practices waarin wordt beschreven hoe en in
                welke stappen een dataset kan worden omgezet naar een structuur
                die maximaal aansluit bij de moderne web standaarden. Deze website
                is de neerslag van de eerste praktische ervaringen op dit gebied
                in Nederland. </p>
<p>BP4mc2 (in het Engels:
                Best Practices for Meaningful Connected Computing) is een
                methode om vanuit juridische en andere vakmatige richtlijnen de
                betekenis, structuur en dynamiek van een informatiesysteem te
                beschrijven. Daarbij wordt gebruik gemaakt van concepten uit de
                semantiek en de wereld van Linked Data. BP4mc2 is open. Iedereen
                wordt dan ook uitgenodigd om een bijdrage te leveren aan het
                verbeteren en optimaliseren van BP4mc2.</p>
<h2 id="opbouw">1.4 Opbouw van deze website</h2>
<p>Hoofdstuk 2 geeft een
                overzicht van de belangrijkste elementen in BP4mc2. In de
                volgende hoofdstukken worden al deze elementen uitgediept. Dat
                gebeurt aan de hand van het raamwerk van Seligman, Wijers en
                Sol. In dit raamwerk worden vier aspecten van een methode
                onderscheiden [MSISD]:</p>
<ul>
	<li>Hoofdstuk 3 beschrijft de denkwijze (way
                of thinking), het theoretisch kader dat we hebben gebruikt bij
                het uitwerken van onze methode;</li>
	<li>Hoofdstuk 4 beschrijft de
                modelleringswijze (way of modelling). Dit hoofstuk geeft een
                beschrijving van de gebruikte vocabulaires en modellen en de
                wijze waarop deze modellen gerepresenteerd kunnen worden;</li>
	<li>Hoofdstuk 5 beschrijft de werkwijze (way
                of working). Het geeft practische richtlijnen hoe je BP4mc2 kunt
                toepassen;</li>
	<li>Hoofdstuk 6 beschrijft de ondersteuning
                (way of supporting), aan de hand van een concrete implementatie
                van BP4mc2.</li>
</ul>
<h2 id="schrijfconventies">1.5 Schrijfconventies</h2>
<h4>Dubbele of enkele
                aanhalingstekens</h4>
<p>Deze website gaat voor een
                groot deel over taal en het gebruik van woorden (termen) om
                begrippen aan te duiden. We maken dan ook regelmatig onderscheid
                tussen een begrip en de term die we gebruiken om dat begrip mee
                aan te duiden. Om niet steeds expliciet te hoeven benoemen of we
                de term of het begrip bedoelen maken we gebruik van enkele of
                dubbele aanhalingstekens.</p>
<p>We gebruiken dubbele
                aanhalingstekens om een letterlijke (letter voor letter zo
                gespelde) term aan te geven, bijvoorbeeld "Marco Polo"
                en soms ook om een letterlijk citaat weer te geven</p>
<p>We gebruiken enkele
                aanhalingstekens om aan te geven dat we een begrip gebruiken en
                soms ook om aan te geven dat een woord niet letterlijk maar min
                of meer figuurlijk wordt gebruikt of om voorbeeldzinnen aan te
                geven waar het om de strekking van de zin en niet de letterlijke
                formulering van de zin gaat.</p>
<h4>Linked Data met of
                zonder beginhoofdletters </h4>
<p>Als we het over
                'Linked Data' als methode hebben, dan gebruiken we hoofdletters.
                Hebben we het daarentegen over 'linked data' als een verzameling
                gegevens die gelinkt is volgens de Linked Data principes, dan
                gebruiken we kleine letters.</p>
<h4>(Linked) data:
                enkelvoud of meervoud</h4>
<p>'Linked Data', de
                methode dus, is enkelvoud. Als we 'data' bedoelen als 'een
                verzameling gegevens' dan is het ook enkelvoud, maar als we het
                bedoelen als 'telbare gegevens' dan meervoud.</p>
<hr/>
<h1 id="overzicht">2. Overzicht</h1>
<p>Dit hoofdstuk schetst de
                hoofdlijnen en belangrijkste inzichten van BP4mc2. Voor de lezer
                met beperkte tijd biedt het een handige samenvatting van deze website.
                De lezer die geïnteresseerd
                is in een specifiek onderwerp, kan dit hoofdstuk
                gebruiken als kapstok voor de onderwerpen die in de
                detailhoofdstukken 3 tot en met 6 worden behandeld.</p>
<h2 id="linkeddata">2.1 Linked Data</h2>
<p>‘Linked Data’ is een
                techniek waarmee data via het internet worden gepubliceerd.
                Daarbij worden dingen in de echte wereld gerepresenteerd door
                een uniforme identificatie op het internet. Daarmee kunnen
                mensen via het internet informatie over die dingen vinden.</p><img src="image358.png">
<h2 id="werkelijkheden">2.2 Drie werkelijkheden</h2>
<p>In BP4mc2 gaan we in
                op drie verschillende ‘werkelijkheden’. De ‘echte’ wereld noemen
                we de “natuurlijke werkelijkheid”: de werkelijkheid waarin
                natuurwetten gelden en die we als mensen ’natuurlijk’ vinden. De
                informatiesystemen met hun data en applicaties noemen we de
                “administratieve werkelijkheid”. En de afspraken die we met
                elkaar maken (in wet– en regelgeving, als mondelinge afspraken
                of in standaarden) noemen we de “institutionele werkelijkheid”.</p><img src="image366.png"><p>In de natuurlijk
                werkelijkheid communiceert of abstraheert een persoon (actor)
                over een concreet ding. Een actor vormt een gedachte over dat
                ding. Op basis van die gedachte verbindt de actor het ding met
                een term die dat ding aanduidt. Als actoren elkaar begrijpen
                hebben ze bij één dezelfde term (ongeveer) dezelfde gedachte aan
                hetzelfde ding. De natuurlijke werkelijkheid is continu in
                beweging, er gebeurt van alles, dit zijn levensgebeurtenissen.</p>
<p>In de institutionele
                werkelijkheid leggen instituten hun visie (bedoeling) op een
                bepaald domein vast. Dingen in de natuurlijke werkelijkheid
                worden in de institutionele werkelijkheid geformaliseerd als
                feiten. Feiten worden vastgelegd in formele termen die samen een
                wet, een standaard of andere institutionele afspraak vormen. Een
                levensgebeurtenis in de natuurlijke werkelijkheid wordt
                geformaliseerd als één of meerdere institutionele gebeurtenissen
                in de institutionele werkelijkheid, bijvoorbeeld in de vorm van
                rechtshandelingen.</p>
<p>In de administratieve
                werkelijkheid worden deze juridische termen als linked data
                geordend in triples. Triples zijn korte zinnen, waarmee een
                uitspraak wordt vastgelegd in de vorm van “onderwerp – gezegde –
                (lijdend) voorwerp”. Onderwerp en lijdend voorwerp hebben
                daarbij een op het internet vindbare naam in de vorm van een
                URI. Daardoor wordt het mogelijk data over feiten, dingen en
                gebeurtenissen uit een bepaalde bron te verbinden met data uit
                andere bronnen. Het is een open structuur, die vaak wordt
                benoemd met het ‘triple a’ adagium ‘Anybody can say Anything
                about Anything’. Daar hoort dan wel bij dat het belangrijk is om
                te zien wat de herkomst is van een uitspraak.</p>
<p>BP4mc2 laat zien hoe
                met Linked Data de natuurlijke werkelijkheid verbonden kan
                worden met de institutionele werkelijkheid en hoe dit alles
                gerepresenteerd kan worden in een administratieve werkelijkheid
                waarin data over feiten en gebeurtenissen uit de verschillende
                werkelijkheden worden verbonden.</p>
<h2 id="samenhang">2.3 Samenhang tussen
                de drie werkelijkheden</h2>
<p>Een levensgebeurtenis
                (bijvoorbeeld de geboorte van een kind) is aanleiding voor een
                institutionele gebeurtenis (in dit geval bijvoorbeeld het feit
                dat het kind een bepaalde nationaliteit heeft). Van een
                dergelijk feit kan slechts sprake zijn als voldaan wordt aan
                bepaalde voorwaarden.</p>
<p>Om de administratie
                van het feit op orde te krijgen, bestaan procesafspraken zodat
                een actor in de natuurlijke werkelijkheid ervoor zorgt dat ook
                een administratieve gebeurtenis optreedt (in dit geval de
                registratie van de geboorte van het kind bij de gemeente). De
                administratieve gebeurtenis heeft als eindresultaat dat bepaalde
                data wordt vastgelegd, zoals de geboortedatum van het kind, zijn
                of haar geslacht en de gegevens van de persoon die aangifte doet
                van de geboorte. Er is sprake van een compliant situatie, als de
                adminsitratieve vastlegging overeen komt met de situatie die
                volgens de regels van de institutionele werkelijkheid zouden
                moeten gelden.</p><img src="image378.png">
<h2 id="begrippenstelsel">2.4 Axiomatisch begrippenstelsel</h2>
<p>Om elkaar te kunnen
                begrijpen, is het nodig dat je weet wat de begrippen betekenen
                die een ander gebruikt. Begrippen hebben een ‘naam’: de term, de
                aaneenschakeling van woorden, die je gebruiken als je dit begrip
                bedoelt. Omdat je dezelfde naam kunt gebruikt in verschillende
                situaties, is het nodig om bij de uitleg van een begrip ook
                altijd aan te geven in welke situatie deze term de naam is voor
                het begrip dat je wilt uitleggen. Zo’n situatie noemen wij een
                “context”.</p><img src="image381.png"><p>Om begrippen in
                onderlinge samenhang te beschrijven hanteren we een axiomatisch
                begrippenstelsel. In een axiomatisch begrippenstelsel wordt
                ieder begrip beschreven in termen van een ander begrip. Daarbij
                kom je uiteindelijk uit bij enkele begrippen die iedereen in
                deze context begrijpt en niet worden uitgelegd. Dit noemen we
                axioma’s. </p>
<p>Doel van het
                begrippenstelsel is uiteraard om alle begrippen in het model
                “begrijpelijk” te maken. Cirkelredenaties, waarbij in de
                definitie van een begrip andere begrippen worden gebruikt die –
                direct of indirect – weer gebruik maken van het te definiëren
                begrip zijn ‘oneerlijk’. Dat geeft geen begrip, maar leidt tot
                een eindeloze rondgang. </p>
<p>Een begrippenstelsel
                dat op een dergelijke manier is opgebouwd verbindt de uit te
                leggen begrippen met de begrippen die iemand al begrijpt. Het
                verbindt de argeloze lezer vanuit zijn eigen belevingswereld en
                vocabulaire met het domein en de domeinvocabulaire die begrepen
                moet worden.</p>
<hr/>
<h1 id="denkwijze">3. Denkwijze</h1>
<p>Begrip, in de zin van
                elkaar begrijpen staat centraal bij communicatie. Alleen als
                mensen elkaar begrijpen kunnen ze met elkaar communiceren en
                raken ze verbonden. Hetzelfde geldt voor communicatie tussen
                informatiesystemen. Alleen als data in informatiesystemen
                begrijpelijk is, kunnen informatiesystemen met elkaar
                communiceren en kan hun data worden verbonden.</p>
<p>Dit hoofdstuk
                beschrijft de denkwijze vanuit de onderdelen waaruit
                communicatie is opgebouwd:</p>
<ul>
	<li>De symboliek van communicatie (hoe
                drukken we ons uit: termen en woorden versus URIs); </li>
	<li>De vorm van communicatie (zinnen en
                gesprekken); </li>
	<li>De betekenis van communicatie (waar gaat
                het over: feiten, gebeurtenissen, werkelijkheden); </li>
	<li>Het gebruik van communicatie.</li>
</ul>
<h2 id="termen">3.1 Termen, woorden en
                URIs</h2>
<h3>3.1.1 Begripsdriehoek</h3>
<p>Een belangrijk aspect
                van communicatie en informatica is het gebruik van symbolen om
                te verwijzen naar specifieke objecten. In de
                communicatiewetenschap wordt daarbij vaak de ‘triangle of
                meaning’ aangehaald.</p>
<p>Dit model is afkomstig
                uit de semiotiek en beschrijft hoe symbolen (of ‘termen’)
                gebruikt worden door een spreker om te verwijzen naar een
                specifiek ‘ding’.</p><img src="image387.png"><p>De derde hoek van de
                driehoek bestaat uit de gedachte die de spreker had over dit
                ‘ding’ op het moment dat hij hierover sprak. De spreker heeft
                het feitelijk niet over het echte ‘ding’, maar over zijn
                gedachte over dit ‘ding’.</p>
<h3>3.1.2 Context: spreker
                en toehoorder</h3>
<p>Een belangrijk aspect
                van de begripsdriehoek is het idee dat een term verwijst naar
                een ding zoals de spreker dit bedoelt. De toehoorder zal bij het
                horen van de mededeling van de spreker altijd zijn eigen
                gedachte bij de term hebben, en dus mogelijk een ander ‘ding’ of
                ander aspect van dit ‘ding’ voor ogen hebben.</p><img src="image393.png"><p>Bovenstaand figuur
                geeft een voorbeeld waar een dergelijke spraakverwarring is
                afgebeeld. De spreker gebruikt de term “Lange Jan” en heeft
                daarbij zijn eigen gedachte over een specifiek gebouw (de Onze
                Lieve Vrouwetoren in Amersfoort, Kadastraal middelpunt van
                Nederland en in de volksmond ook wel de "Lange Jan"
                genoemd). De toehoorder zit met zijn gedachten ergens anders
                (namelijk: in de Efteling), en verwacht dat de spreker het over
                iets heel anders heeft dan een gebouw.</p>
<p>Begrip ontstaat als er
                voldoende overlap is in de gedachten die sprekers en toehoorders
                hebben bij eenzelfde term. Dit idee is voor het eerst uitgewerkt
                door Peirce, en de consequenties voor de ICT verder door Sowa in
                “Ontology, Metadata and Semiotics” [ONTOMETA]. Context is
                daarbij cruciaal: verschillende contexten maken dat dezelfde
                termen naar andere begrippen verwijzen. Dit verschil in context
                wordt mooi geïllustreerd in het sesamstraat tekenfilmpje over
                ‘grote dingen’ [SS-TAAT].</p><p>Het vervelende aan
                natuurlijke taal is echter dat in geschreven taal aan de term
                niet zichtbaar is wie de spreker is. Bij gesproken taal is dit
                anders. Daar is duidelijk wie de woorden uitspreekt, dus ook wie
                ‘bezitter’ is van de gedachte. Zo kan een gesprek ontstaan,
                waarbij de toehoorder aan de ‘bezitter’ vragen stelt over de
                gedachte, om zo beter te begrijpen wat de spreker bedoelt. Zie
                bijvoorbeeld het sesamstraat filmpje ‘Guess who I met today’
                [SS-GWIMT]</p>
<p>In ‘Through the
                looking-glass’ van Lewis Caroll wordt deze innige relatie tussen
                de betekenis van een term en zijn spreker verwoord in het
                gesprek tussen Alice en Humpty-Dumpty:</p>
<p><span style="font-style:italic;">"I
                don't know what you mean by 'glory'", Alice said.</span></p>
<p><span style="font-style:italic;">Humpty
                Dumpty smiled contemptuously. "Of course you don't. Till I
                tell you. I meant 'there's a nice knock-down argument for you!'"</span></p>
<p><span style="font-style:italic;">"But
                'glory' doesn't mean 'a nice knock-down argument'," Alice
                objected.</span></p>
<p><span style="font-style:italic;">"When
                I use a word," Humpty Dumpty said in rather a scornful
                tone. "It means just what I choose it to mean - neither
                more or less."</span></p>
<p><span style="font-style:italic;">"The
                question is," said Alice, "whether you can make words
                mean so many different things."</span></p>
<p><span style="font-style:italic;">"The
                question is," said Humpty Dumpty, "which is to be
                master - that's all." </span></p>
<p>Hier stelt Humpty
                Dumpty dat hijzelf, en alleen hijzelf kan bepalen wat een woord
                betekent. Strikt genomen heeft hij gelijk. Maar als men
                betekenisvol wil communiceren en daarmee ook betekenisvol
                modelleren, dan is enige duidelijkheid nodig wat ‘we’ er mee
                bedoelen. Deze duidelijkheid kan worden bereikt door het
                definiëren van begrippen.</p>
<p>Het belang van de
                interpretatie van woorden wordt bijvoorbeeld duidelijk in de
                rechtspraak. Een voorbeeld (waarbij bovendien de woorden van
                Lewis Caroll worden geciteerd) is de zaak Liversidge versus
                Anderson uit 1942 in Engeland [LIVAN]. Daar lag de vraag op
                tafel of de woorden van een wet in verschillende situaties
                anders uitgelegd mochten worden, ofwel: wie bepaalt in ultimo
                wat de betekenis is van de letter van de wet? </p>
<p>Een voorbeeld uit
                Nederland is het elektriciteitsarrest [EARREST], waarin een
                Haagse tandarts beschuldigd wordt van diefstal van elektriciteit
                door de meter te blokkeren met een breinaald. In cassatie
                verweert de tandarts zich met de stelling dat elektriciteit niet
                als ‘enig goed’ valt te kwalificeren, zodat niet aan de
                delictsomschrijving van artikel 310 uit het Wetboek van
                strafrecht (diefstal) is voldaan. Hij betwistte het begrip
                ‘goed’, of in elk geval de toepasselijkheid daarvan op iets
                immaterieels als elektriciteit. </p><p>Om de betekenis van
                symbolen te begrijpen, is het van belang om de afspraken te
                kennen waarmee de symbolen zijn gemaakt, of ten minste een
                verwijzing te hebben naar een ander symbool waar de afspraak wel
                van bekend is. Een voorbeeld van dit laatste is de Rosetta Stone
                [ROSETTA].</p>
<p>Het is dus nodig
                afspraken te maken over de manier waarop waarnemingen van dingen
                en gebeurtenissen in de werkelijkheid worden vertaald naar een
                representatie van deze dingen en gebeurtenissen in taal. Die
                representatie kan worden geïnterpreteerd, en weer worden
                terugvertaald naar de werkelijkheid zoals iemand zich die
                voorstelt. Op die manier kan iemand zich een beeld vormen van de
                werkelijkheid, ook al heeft hij die niet zelf waargenomen. Vanaf
                nu maken we onderscheid tussen de natuurlijke werkelijkheid en
                de administratieve werkelijkheid. De natuurlijke werkelijkheid
                is de ‘echte’, ‘alledaagse’, ‘brute’ werkelijkheid waarin we
                leven. De administratieve werkelijkheid is een representatie van
                de natuurlijke werkelijkheid in informatiesystemen. </p>
<p>Tegenwoordig wordt de
                meeste informatie vastgelegd in digitale informatiesystemen.
                Conceptueel verschilt dit niet wezenlijk van handgeschreven
                registraties. Nieuw is wel dat geautomatiseerde
                informatiesystemen hun informatie direct met elkaar kunnen
                uitwisselen zonder menselijke tussenkomst. Bij uitwisseling
                tussen handgeschreven informatiesystemen is er altijd iemand die
                het bronsysteem leest, de informatie begrijpt en vervolgens de
                informatie in het doelsysteem wijzigt. Afwijkingen tussen de
                modellen van de twee systemen worden daarbij door de persoon in
                kwestie ‘vertaald’ van het ene naar het andere model.</p>
<p>Tijdens automatische
                uitwisseling controleert niemand of de symbolen die in het
                bronsysteem zijn gebruikt wel hetzelfde betekenen als in het
                doelsysteem. Niemand kan bij een afwijking in betekenis
                ingrijpen om te zorgen dat de informatie ‘correct’ wordt
                ontvangen in het ontvangende systeem. ‘Correct’ wil hier zeggen
                dat het ontvangende systeem de symbolen naar dezelfde
                natuurlijke werkelijkheid terugvertaalt als dat het bronsysteem
                dat zou doen. Deze controle en eventuele vertaling moet dus in
                de koppelvlakken worden opgenomen zodat de automatische
                koppeling niet tot fouten leidt waardoor verkeerde conclusies
                worden getrokken.</p><h3>3.1.3 URI-term</h3>
<p>We kunnen het model
                van de begripsdriehoek ook toepassen op een informatiesysteem.
                De term in de driehoek correspondeert dan met een identificatie
                in het informatiesysteem, de gedachte correspondeert met een
                onderdeel uit het conceptuele model van het systeem en het ding
                blijft, net als in natuurlijke taal, het ‘echte’ ding: het is
                geen onderdeel van het systeem.</p>
<p>De eerste twee
                principes van Linked Data, zoals genoemd in Hoofdstuk 1, geven
                een elegante manier om identificaties zo te kiezen dat problemen
                met synoniemen en homoniemen zo veel mogelijk worden voorkomen.
                Bovendien kunnen de identificaties verwijzen naar hun
                ‘eigenaar’, wat de mogelijkheid geeft om meer informatie te
                verzamelen en zo een beter begrip te krijgen.</p>
<h4>1. Use URIs as names
                for things.</h4>
<p>URI staat voor
                “Uniform Resource Identifier”. Een URI is dus iets waarmee je op
                een eenduidige manier naar iets verwijst. Of eigenlijk nog
                preciezer: het is iets waarmee je een resource op een eenduidige
                manier identificeert, waardoor je er naar kunt verwijzen. De URI
                heeft hier de rol van ‘term’ uit de begripsdriehoek. De resource
                is hier het begrip dat het informatiesysteem (hier de spreker)
                heeft van het ding in de natuurlijke werkelijkheid.</p>
<h4>2. Use HTTP URIs so
                that people can look up those names.</h4>
<p>Http-URIs hebben de
                vorm van een URL (de L staat voor Locator) en dus kun je ze
                ‘activeren’. Met een URL kun je informatie ophalen die op een
                server beschikbaar wordt gesteld. Een belangrijke bijkomstigheid
                is dat een http-URI duidelijk maakt van wie die informatie
                afkomstig is: van de eigenaar van het internetdomein van de URI.
                De URI verenigt zo de term en (gedachte)eigenaar in een
                identifier.</p><img src="image423.png"><p>Merk op dat we in dit
                plaatje expliciet niet spreken over de ‘BAG gedachte van de
                Lange Jan’. Informatiesystemen (zowel geautomatiseerd als
                handmatig) zijn deterministisch en hebben geen gedachten, zoals
                mensen deze hebben. Daarom spreken wij hier van het
                (conceptueel) model dat de BAG heeft van de Lange Jan. Dit wil
                overigens nog niet zeggen dat dit model altijd goed beschreven
                is! Een slecht gedocumenteerd informatiesysteem kan net zo
                ondoorgrondelijk zijn als de gedachten van een mens!</p>
<h3>3.1.4 Begrippen in
                deze sectie</h3>
<table>
	<tr>
		<td>
			<p><img src="image403.png"></p>
		</td>
		<td>
			<p>Een <span style="color:#0D7AB1;">term
              </span>is een
              aaneenschakeling van één of meerdere woorden.</p>
		</td>
	</tr>
	<tr>
		<td>
			<p><img src="image421.png"></p>
		</td>
		<td>
			<p>Een <span style="color:#0D7AB1;">ding</span> is iets in de natuurlijke
              werkelijkheid: een object, mens, machine, etc.</p>
		</td>
	</tr>
	<tr>
		<td>
			<p><img src="image427.png"></p>
		</td>
		<td>
			<p>Een <span style="color:#0D7AB1;">naam
              </span>is een term die
              gebruikt wordt om te verwijzen naar een ding.</p>
		</td>
	</tr>
	<tr>
		<td>
			<p><img src="image432.png"></p>
		</td>
		<td>
			<p>Een <span style="color:#0D7AB1;">actor</span> is een mens of IT systeem:
              iemand of iets dat een communicatieve handeling kan uitvoeren.</p>
		</td>
	</tr>
	<tr>
		<td>
			<p><img src="image434.png"></p>
		</td>
		<td>
			<p>Een <span style="color:#0D7AB1;">gedachte
              </span>is het denkbeeld
              dat een mens heeft in een bepaalde context over een ding.</p>
		</td>
	</tr>
	<tr>
		<td>
			<p><img src="image436.png"></p>
		</td>
		<td>
			<p>Een <span style="color:#0D7AB1;">URI-term</span> is een term waarmee een
              resource op een eenduidige manier wordt geïdentificeerd.</p>
		</td>
	</tr>
	<tr>
		<td>
			<p><img src="image444.png"></p>
		</td>
		<td>
			<p>Een <span style="color:#0D7AB1;">context
              </span>is een begrip
              waarbinnen andere begrippen begrepen kunnen worden.</p>
		</td>
	</tr>
	<tr>
		<td>
			<p><img src="image446.png"></p>
		</td>
		<td>
			<p>Een <span style="color:#0D7AB1;">begrip
              </span>is de
              overeengekomen betekenis van een term in een bepaalde context.</p>
		</td>
	</tr>
	<tr>
		<td>
			<p><img src="image448.png"></p>
		</td>
		<td>
			<p>Een <span style="color:#0D7AB1;">model
              </span>is een
              vereenvoudigde representatie van een ding.</p>
		</td>
	</tr>
</table>
<h2 id="communicatie">3.2 Vorm van communicatie</h2>
<h3>3.2.1 Grammatica</h3>
<p>Communicatie in
                natuurlijke taal vindt plaats volgens een model dat we de
                grammatica van een taal noemen. Eenvoudige uitspraken hebben de
                vorm [onderwerp] – [gezegde] – [lijdend voorwerp]. Bijvoorbeeld
                in de zin "Paul kent John" is "Paul" het
                onderwerp, "kent" het gezegde en "John" het
                lijdend voorwerp. Linked Data is gebaseerd op het uitgangspunt
                dat we ook met data dergelijke basale uitspraken kunnen doen.
                Hiervoor is RDF bedacht, het Resource Description Framework
                [RDF]. RDF is een standaard van het World Wide Web Consortium
                (W3C), oorspronkelijk ontworpen als een metadata-model, maar
                gaandeweg gebruikt als een formaat om gegevens in het algemeen
                voor te stellen en uit te wisselen. Uitspraken in RDF volgen een
                grammatica die erg veel lijkt op die van natuurlijke taal. Ze
                hebben de vorm van een triple: [subject] – [predicate] –
                [object].</p><img src="image451.png"><p>Met een triple wordt
                in feite een ‘korte zin’ uitgedrukt (zie ook ‘Wat is een zin’,
                Algemene Nederlandse Spraakkunst [ANS-ZIN]). De drie onderdelen
                van de triple, namelijk ‘subject’, ‘predicate’ en ‘object’
                corresponderen met onderwerp, gezegde en (lijdend) voorwerp uit
                de natuurlijke taal. Een ‘object’ kan weer een ‘subject’ zijn in
                een volgende uitspraak, waardoor een netwerk van samenhangende
                dingen en uitspraken ontstaat. Grafisch wordt een triple vaak
                afgebeeld als een gerichte graaf: twee bolletjes (voorstelling
                van subject en object) die met elkaar
                verbonden zijn met een pijl die het predicate voorstelt. Als het
                object zelf niet gebruikt wordt om verder door te verwijzen
                (omdat het geen URI is, maar een vaste waarde, een literal
                [LITERAL]), dan wordt vaak in plaats van een bolletje een
                rechthoek gebruikt.</p><img src="image457.png"><p>Bovenstaand voorbeeld
                toont plaatjes in plaats van URIs voor de (menselijke)
                leesbaarheid. Dit plaatje zou er als RDF met echte URIs als
                volgt uitzien. Voor de leesbaarheid zijn deze URIs met prefixen.
                Een prefix is een verkorte weergaven van een http domeinnaam.</p><img src="image460.png"><p>Aangezien alleen
                ruimte is voor een onderwerp, gezegde en (lijdend) voorwerp, is
                er in de korte zin geen mogelijkheid om ook de context uit te
                drukken waarbinnen een mededeling als ‘waar’ moet worden
                beschouwd. Hiervoor biedt RDF de mogelijkheid van een ‘named
                graph’ (in goed Nederlands de "benoemde graaf"). Een
                set samenhangende triples vormt samen een ‘named graph’ die zelf
                ook weer een URI heeft, en de context van deze triples geeft.
                Via de URI van de ‘graph’ kan ook de herkomst van de </p><p>mededeling worden
                vastgelegd: wie deed de mededeling, wanneer en vanuit welke
                gedachte?</p><img src="image467.png"><h3>3.2.2 Soorten zinnen
                naar communicatieve functie</h3>
<p>Natuurlijke taal kent
                drie soorten zinnen naar communicatieve functie (bron: Algemene
                Nederlandse Spraakkunst [ANS]):</p>
<ul>
	<li><span style="font-style:italic;">Mededelende
                zinnen</span>: een
                <span style="color:#0D7AB1;">uiting
                </span>van een
                bewering, dat wil zeggen: een mededeling; </li>
	<li><span style="font-style:italic;">Vragende
                zinnen</span>: een
                <span style="color:#0D7AB1;">verzoek
                </span>om een
                mededeling, dat wil zeggen: een vraag; </li>
	<li><span style="font-style:italic;">Bevelende
                zinnen</span>: een
                <span style="color:#0D7AB1;">opdracht
                </span>tot een actie,
                dat wil zeggen: een bevel. </li>
</ul>
<p>De ANS spreekt nog van
                een vierde soort zin: de uitroepende zin. Dit is een zin die een
                emotie uitdrukt. Zo’n zin eindigt meestal op een uitroepteken.
                Daarbij wordt vermeld dat een dergelijke uitroepende zin in
                communicatieve functie weer een mededeling, vraag of bevel kan
                bevatten. Daarom beschouwen we de uitroepende zin hierna niet
                als een afzonderlijke soort zin.</p>
<p>Voor vragende zinnen
                is het gebruikelijk om een vraagteken (“?”) aan het einde van de
                zin te plaatsen. Voor mededelende zinnen is het gebruikelijk om
                een punt (“.”) aan het einde van de zin te plaatsen. Voor
                bevelende zinnen bestaat geen eenduidigheid. Verderop gebruiken
                we hiervoor een uitroepteken (“!”).</p>
<p>Voorbeelden van deze
                drie soorten zinnen zijn:</p>
<ul>
	<li>"Jan is geboren op 17 maart."
                (mededeling) </li>
	<li>"Kun je iets vertellen over Jan?"
                (vraag) </li>
	<li>"Vergeet alles wat je over Jan kunt
                vertellen!" (bevel) </li>
</ul><h3>3.2.3 HTTP (Hypertext
                Transfer Protocol)</h3>
<p>Het World Wide Web,
                dat toegankelijk is via de browser en waar ook Linked Data op is
                gebaseerd, volgt het Hypertext Transfer Protocol (http). Dit
                protocol [HTTP][PROTOCOLS] is vergelijkbaar met hoe een gesprek
                wordt gevoerd tussen twee mensen.</p>
<p>Een http-request komt
                overeen met:</p>
<ul>
	<li>Een <span style="color:#0D7AB1;">vragende
                zin</span>, als sprake
                is van een verzoek om een mededeling, zonder dat een andere
                actie verwacht wordt. De meest gebruikte methode in het geval
                van een vragende zin is GET.</li>
	<li>Een <span style="color:#0D7AB1;">bevelende
                zin</span>, als sprake
                is van een opdracht tot actie (zoals: ‘sla dit op’). De meest
                gebruikte methode in het geval van een bevelende zin is PUT,
                POST en DELETE. Het gebruik van GET voor een bevelende zin
                druist in tegen de principes van het http-protocol. </li>
</ul>
<p>Een http-response komt
                overeen met:</p>
<ul>
	<li>Een <span style="color:#0D7AB1;">mededelende
                zin</span>, als het
                antwoord op een vragende zin; </li>
	<li>Een <span style="color:#0D7AB1;">mededelende
                zin</span>, als het
                antwoord op een bevelende zin. In een dergelijk geval zegt de
                mededeling iets over de belofte of het resultaat van de
                verzochte actie). </li>
</ul>
<p>In relatie tot de
                publicatie en het raadplegen van linked data gaat het om
                vragende en mededelende zinnen en de ‘GET’ http-request methode.
                Hiervoor geldt:</p>
<ul>
	<li>Een <span style="color:#0D7AB1;">vragende
                zin </span>komt
                overeen met de URL die wordt ingetypt in de browser; </li>
	<li>Een <span style="color:#0D7AB1;">mededelende
                zin </span>komt
                overeen met de webpagina die vervolgens wordt getoond in de
                browser.</li>
</ul>
<h3>3.2.4 De mededelende
                zin</h3>
<p>Een eenvoudige,
                enkelvoudige mededelende zin heeft de vorm:</p>
<p style="margin-left:28pt">Onderwerp (subject) -
                Gezegde (predikaat) - Voorwerp (object) </p>
<p>Deze vorm is identiek
                aan de opzet van een triple in Linked Data:</p>
<p style="margin-left:28pt"><code>&lt;subject&gt;
                &lt;predicate&gt; &lt;object&gt;</code></p><p>Zo is de zin: "Jan
                kent Piet" gelijk aan de Linked Data representatie in
                Turtle-syntax [TURTLE]:</p><img src="image400.png"><p>In een triple wordt
                subject en predicate altijd afgebeeld op een URI. Een object mag
                zowel afgebeeld zijn op een URI als op een literal. Een literal
                is een stukje tekst, een datum, of een getal.</p>
<p>Dit betekent dat in
                een mededelende zin veel woorden (beter gezegd: termen)
                vervangen worden door identificerende elementen. Dit helpt om
                specifieke, formele uitspraken te doen: het wordt gemakkelijker
                om te begrijpen wat er wordt bedoeld, er is geen misverstand.
                Vaak wordt hier de term “disambiguation” gebruikt.</p>
<p>De volgende
                voorbeelden laten dit zien:</p>
<ul>
	<li>Marco zei tegen Marco: "Heb je Marco
                al gesproken?" </li>
	<li>Marco Polo zei tegen Marco Janssen:
                "Heb je Marco Janssen al gesproken?" </li>
	<li>De persoon met BSN 1234 zei tegen de
                persoon met BSN 4321: "Heb je de persoon met BSN 8743 al
                gesproken?" </li>
</ul>
<p>De eerste zin kent de
                minst specifieke aanduiding voor de drie personen die in de zin
                voorkomen. Dit maakt de zin ambigu en dus lastig te begrijpen.
                Immers: over welke Marco hebben we het? In de tweede zin worden
                de personen al iets specifieker aangeduid. Deze zin klinkt een
                stuk formeler, en leest minder prettig, maar is wel beter te
                begrijpen. De derde zin kent een zeer specifieke aanduiding. De
                derde zin is volstrekt duidelijk en ondubbelzinnig, maar nogal
                omslachtig geformuleerd.</p>
<h3>3.2.5 De URI (Uniform
                Resource Identifier)</h3>
<p>In een RDF triple
                worden het onderwerp, gezegde en soms ook het (lijdend) voorwerp
                geïdentificeerd door middel van URIs. Een URI kan verschillende
                vormen hebben. Zie hiervoor de URI specificaties [RFC3986], of
                de meer leesbare wikipedia beschrijving [URI].</p><p>Voorbeelden van
                correcte URI-namen van ‘Marco’, ‘Marco Polo’ en ‘BSN 1234’ zijn:</p>
<ol>
	<li>urn:term:Marco </li>
	<li>http://bp4mc2.org/voorbeeld/id/persoon/Marco
                </li>
	<li>urn:uuid:1234 </li>
	<li>http://bp4mc2.org/voorbeeld/id/persoon/1234
                </li>
</ol>
<p>De oneven URIs zijn
                URNs. Dit zijn gewoon namen, zonder dat hiermee ook een
                (internet) locatie wordt gegeven (URN = Uniform Resource Name).
                De even URI-namen zijn URLs (URL = Uniform Resource Location),
                dat wil zeggen namen die gelijktijdig ook een (internet) locatie
                aanduiden.</p>
<p>Aangezien een
                internetlocatie overeen komt met de URL die wordt ingetypt in de
                browser, is een URL hiermee niet alleen een naam, maar
                gelijktijdig ook een vragende zin!</p>
<ul>
	<li>Een <span style="color:#0D7AB1;">URL</span> vertegenwoordigt zowel een
                naam (identificatie) als een vraag;</li>
	<li>Een <span style="color:#0D7AB1;">URN
                </span>vertegenwoordigt
                slechts een naam (identificatie).</li>
</ul>
<h3>3.2.6 De URL (Uniform
                Resource Location) als vraag</h3>
<p>Een URL kan zowel een
                vraag als de naam van ‘iets’ zijn. Het is duidelijk wat wordt
                bedoeld met de URL als naam voor ‘iets’, namelijk precies dit
                ‘iets’:</p>
<p style="margin-left:28.0pt">De url <span style="color:#0D7AB1;text-decoration:underline;">http://bp4mc2.org/voorbeeld/id/persoon/1234</span> is hier de naam (of
                identificatie) van een persoon met de volledige naam “Marco
                Polo”, voornaam “Marco” en BSN “1234”. </p>
<p>Ook is duidelijk dat
                een URL nooit een mededelende zin kan zijn. Zo'n zin is immers
                geen triple. Hij bevat wel een onderwerp, maar geen gezegde of
                lijdend voorwerp. In onderstaand voorbeeld is de eerste zin geen
                linked data zin, de tweede wel.</p>
<p style="margin-left:28.0pt"><span style="">&lt;http://bp4mc2.org/voorbeeld/id/persoon/1234&gt;.</span></p>
<p style="margin-left:28.0pt"><span style="">&lt;http://bp4mc2.org/voorbeeld/id/persoon/1234&gt;
                &lt;http://bp4mc2.org/voorbeeld/def#sprak-met&gt; &lt;http://bp4mc2.org/voorbeeld/id/persoon/8743&gt;.</span></p>
<p>In de wereld van
                Linked Data kan een URL ook worden gebruikt als vraag. Het derde
                Linked Data principe stelt: “When someone looks up a URI,
                provide useful information” [LINKEDDATA])</p><p>In het voorbeeld kan
                dit het volgende gesprek opleveren:</p>
<p style="margin-left:28.0pt"><span style="">Vraag:
                ‘De persoon met BSN “1234”?’</span></p>
<p style="margin-left:28.0pt"><span style="">Antwoord:
                ‘De persoon met BSN “1234” heet “Marco Polo”, we noemen hem vaak
                “Marco”, zijn BSN is “1234” en hij sprak met de persoon met BSN
                “8743”’.</span></p>
<p>Of in Linked Data
                (Turtle syntax):</p><img src="image481.png"><h3>3.2.7 Overige URL
                vragen</h3>
<p>In de voorgaande
                sectie hebben we de URL besproken die zowel een ‘Naam’ was als
                een ‘Vraag’. Er zijn echter veel meer vragen denkbaar, en ook
                veel meer URLs.</p>
<p>Zo willen we
                onderscheid maken tussen de URL-Naam en de URL-Vraag. Elke
                URL-Vraag is een URL die geen URL-Naam is.</p>
<p>Om in de vormgeving
                een URL-Naam te kunnen onderscheiden van een URL-Vraag stellen
                we voor om in de URL een vraagteken op te nemen, gevolgd door
                aanvullende informatie met betrekking tot de vraag, dus
                bijvoorbeeld:</p><img src="image483.png"><p>Deze URL-Vraag komt
                overeen met de zin in natuurlijk taal:</p>
<p style="margin-left:31.0pt">'Kun je iets vertellen
                over personen met voornaam "Marco"?’</p>
<h3>3.2.8 Begrippen in deze sectie</h3>
<table>
	<tr>
		<td>
			<p><img src="image492.png"></p>
		</td>
		<td>
			<p>Een <span style="color:#0D7AB1;">triple
              </span>is een combinatie
              van ‘onderwerp’, ‘gezegde’ en ‘(lijdend) voorwerp’: [subject,
              predicate, object].</p>
		</td>
	</tr>
	<tr>
		<td>
			<p><img src="image494.png"></p>
		</td>
		<td>
			<p>Een <span style="color:#0D7AB1;">graph
              </span>is een
              verzameling van triples.</p>
		</td>
	</tr>
</table>
<h2 id="betekenis">3.3 Betekenis van communicatie</h2>
<h3>3.3.1 Feiten in de
                natuurlijke en institutionele werkelijkheid</h3>
<p>Volgens wikipedia is
                een feit “een gebeurtenis of omstandigheid waarvan de
                werkelijkheid vaststaat, ofwel zintuiglijk kan worden
                waargenomen of instrumenteel gemeten”. [FEIT] Het tijdsaspect is
                van belang bij het beschouwen van een feit: de werkelijkheid van
                een omstandigheid kan vaststaan op één moment in tijd, maar op
                een ander moment in tijd juist zijn verdwenen.</p><img src="image497.png"><p>Gebeurtenissen zijn
                juist nooit op een stilstaand moment te aanschouwen. Een
                gebeurtenis stelt feitelijk voor dat de ene omstandigheid
                verandert in een andere omstandigheid. Wil een gebeurtenis een
                feit zijn, dan moet de werkelijkheid van beide omstandigheden
                vaststaan, maar bovendien moet vaststaan dat er een ‘regel’ is
                die feitelijk (dus waarvan de werkelijkheid ook vaststaat)
                bepaalt dat omstandigheid A wetmatig resulteert in omstandigheid
                B. Zie voor een uitleg van wat een regel is: defining business
                rules – what are they really [RULES]. In de natuurlijke
                werkelijkheid zijn deze regels de natuurwetten. Zo valt een
                appel van een boom als de zwaartekracht die op
                deze appel wordt uitgeoefend groter is dan de sterkte van de
                verbinding tussen de appel en de tak waaraan hij hangt.</p>
<p>De Wikipedia-definitie
                van ‘feit’ kent een open eind: Wat staat als werkelijkheid vast?
                Van enkele zaken zal iedereen veronderstellen dat deze
                ‘vaststaan’. Weinig mensen zullen ontkennen dat de brug waarmee
                zij een rivier oversteken ‘bestaat’. Zonder de brug zou je
                immers vallen (een natuurwet). Andere aspecten die wij mensen
                als de ‘vaststaande werkelijkheid’ beschouwen zijn echter niet
                natuurlijk en hebben te maken met sociale afspraken: Dat er
                zoiets bestaat als de ‘soevereine en democratische rechtsstaat
                Nederland’ is een afspraak waar de meeste mensen zich aan
                houden, dus daarmee is dat (op dit moment) een feit. Maar in
                1500 was de ‘soevereine en democratische rechtsstaat Nederland’
                nog geen feit.</p>
<p>Dit laatstgenoemde
                feit is een voorbeeld van een institutioneel feit. Een
                institutioneel feit is een feit waarvan de werkelijkheid zijn
                grondslag heeft in sociale instituties. Hiertoe rekenen we
                de overheid die de wet schrijft, deze uitvoert en die
                recht spreekt, maar ook standaardisatie-organisaties die
                afspraken die mensen maken formeel vastleggen. </p>
<p>Het geheel van deze
                sociale instituties en de institutionele feiten die zij
                vastgesteld hebben noemen we de institutionele werkelijkheid.</p>
<h3>3.3.2 Relatie tussen
                natuurlijke en institutionele werkelijkheid</h3>
<p>Alles wat de overheid
                doet, is gebaseerd op een wettelijke grondslag. Dit is het
                zogenoemde legaliteitsbeginsel. De wet en daarop gebaseerde
                (gedelegeerde) regelingen omschrijven de begrippen die relevant
                zijn binnen het toepassingsgebied van die wet. Ook bepaalt de
                wet wat in welke gevallen mag, niet mag of moet met de dingen
                die met die begrippen worden aangeduid, en onder welke
                voorwaarden.</p>
<p>Om begrip van
                wetgeving te krijgen, is het van belang inzicht te hebben in de
                gelaagdheid van wetgeving en van de relaties en afhankelijkheden
                tussen regelingen. Deze aspecten kunnen de betekenis van een
                wettelijk begrip beïnvloeden.</p><p>Het recht kent
                hiervoor de volgende vier principes:</p>
<ul>
	<li><span style="font-style:italic;">Lex
                specialis derogat legi generali </span>- specifieke bepalingen gaan voor
                algemene bepalingen. </li>
	<li><span style="font-style:italic;">Lex
                superior derogat legi inferiori </span>- hogere wetgeving geeft kaders voor
                lagere wetgeving. </li>
	<li><span style="font-style:italic;">Lex
                posterior derogat legi priori/anteriori </span>- jongere wetgeving gaat voor oudere
                wetgeving. </li>
	<li><span style="font-style:italic;">Jurisprudentie
                </span>–
                rechtsvormende uitspraken. In het bijzonder uitspraken van
                rechters in concrete rechtszaken. Jurisprudentie kan invulling
                geven aan de betekenis van wetgeving.</li>
</ul>
<p>Volgens de paradigma's
                in de rechtsinformatica (zie [RECHTPARA]) is de wet opgebouwd
                uit:</p>
<ul>
	<li>Begrippen die dingen in de (natuurlijke)
                werkelijkheid aanduiden waar de betreffende wet betrekking op
                heeft. </li>
	<li>Gebeurtenissen of handelingen die met
                betrekking tot de dingen die met deze begrippen worden aangeduid
                kunnen plaatsvinden. </li>
	<li>De voorwaarden waaronder
                rechtshandelingen mogen worden uitgevoerd en die de
                rechtsgevolgen ervan bepalen. </li>
</ul><img src="image508.png"><p>Het bovenstaande
                figuur laat de dynamiek zien waarlangs rechtsgevolgen ontstaan
                door gebeurtenissen in de natuurlijke werkelijkheid.</p><p>Een institutioneel
                feit heeft altijd een daaraan voorafgaande aanleiding in de
                natuurlijke werkelijkheid. Voorbeelden zijn een geboorte die
                aanleiding is voor het opstellen van een geboorteakte, de
                oprichting van een organisatie die aanleiding is voor het
                opstellen van een oprichtingsakte en de verkoop van een huis die
                aanleiding is voor het opstellen van een akte van
                eigendomsoverdracht. </p>
<p>Zo’n feit heeft altijd
                een rechtsgevolg, dat wil zeggen het leidt tot een rechtsfeit.
                Na de verwerking van een geboorteakte in het bevolkingsarchief
                bestaat een kind juridisch, na de verwerking van een
                oprichtingsakte door de Kamer van Koophandel kan een organisatie
                rechtshandelingen uitvoeren en na de verwerking van de
                overdrachtsakte door het Kadaster is iemand pas formeel eigenaar
                van het huis.</p>
<p>Aanleiding, voorwaarde
                en eindsituatie kunnen worden beschreven in de vorm van regels.
                De aanleiding geeft aan ‘wanneer’ de gebeurtenis optreedt (wat
                de ‘trigger’ is), de voorwaarde geeft aan of de gebeurtenis ook
                mag optreden. De eindsituatie is de situatie die geldt na afloop
                van de gebeurtenis.</p>
<h3>3.3.3 Administratieve
                werkelijkheid</h3>
<p>De institutionele (en
                daarmee ook de juridische) werkelijkheid is niet waar te nemen.
                Het is als een mondelinge afspraak: achteraf kun je alleen nog
                via menselijke en ‘stille’ getuigen (akten e.d.) achterhalen wat
                de institutionele feiten zouden moeten zijn.</p><img src="image515.png"><p>Registreren van
                juridische feiten in een administratie is dan ook noodzakelijk
                voor een goede verstandhouding tussen mensen, en in het
                bijzonder: voor een goede rechtsorde. Het figuur op de vorige
                pagina laat zien hoe dit proces in zijn werk gaat:</p>
<ul>
	<li>Een bepaalde levensgebeurtenis heeft,
                volgens de institutionele afspraken, rechtsgevolgen. </li>
	<li>Om deze rechtsgevolgen te kunnen
                registreren, zal een actor (die daartoe in deze specifieke
                situatie bevoegd is, zoals bijvoorbeeld een notaris) de
                levensgebeurtenis registreren ("waarvan akte").
                </li>
	<li>De actor zorgt (direct of indirect) voor
                het opvoeren van de gegevens met betrekking tot de
                levensgebeurtenis. Dit opvoeren is feitelijk ook weer een
                gebeurtenis, nu in de administratie. </li>
</ul>
<p>Er is sprake van
                compliancy als de procesafspraken leiden tot geregistreerde
                gegevens die een correcte weergave zijn van de rechtsfeiten.</p>
<h3>3.3.4 Begrippen in
                deze sectie</h3>
<table>
	<tr>
		<td>
			<p><img src="image524.png"></p>
		</td>
		<td>
			<p>Een feit is een
              gebeurtenis of omstandigheid waarvan de <br> werkelijkheid
              vaststaat. </p>
		</td>
	</tr>
	<tr>
		<td>
			<p><img src="image526.png"></p>
		</td>
		<td>
			<p>Een natuurlijk feit is
              een feit dat werkelijkheid is in de natuurlijke werkelijkheid.
              </p>
		</td>
	</tr>
	<tr>
		<td>
			<p><img src="image531.png"></p>
		</td>
		<td>
			<p>Een gegeven is een
              administratief feit dat als zodanig is <br> geregistreerd in een
              informatiesysteem.</p>
		</td>
	</tr>
	<tr>
		<td>
			<p><img src="image533.png"></p>
		</td>
		<td>
			<p>Een institutioneel feit
              is een feit dat werkelijkheid is conform een stelsel van afspraken
              (die zijn opgesteld door een instituut). </p>
		</td>
	</tr>
	<tr>
		<td>
			<p><img src="image535.png"></p>
		</td>
		<td>
			<p>Een regel beschrijft hoe
              feitelijke situaties zich ten opzichte van elkaar verhouden</p>
		</td>
	</tr>
	<tr>
		<td>
			<p><img src="image544.png"></p>
		</td>
		<td>
			<p>Een levensgebeurtenis is
              een gebeurtenis in de natuurlijke <br> werkelijkheid, in ‘het
              leven van een mens’.</p>
		</td>
	</tr>
	<tr>
		<td>
			<p><img src="image546.png"></p>
		</td>
		<td>
			<p>Een administratieve
              gebeurtenis is een gebeurtenis in een IT <br> systeem (zoals het
              toevoegen van data).</p>
		</td>
	</tr>
	<tr>
		<td>
			<p><img src="image548.png"></p>
		</td>
		<td>
			<p>Een institutionele
              gebeurtenis is een gebeurtenis die plaatsvindt in de
              institutionele werkelijkheid.</p>
		</td>
	</tr>
	<tr>
		<td>
			<p><img src="image562.png"></p>
		</td>
		<td>
			<p>De werkelijkheid is
              datgene dat iemand voor waar aanneemt.</p>
		</td>
	</tr>
	<tr>
		<td>
			<p><img src="image553.png"></p>
		</td>
		<td>
			<p>De natuurlijke
              werkelijkheid is de werkelijkheid waarin wij leven, waarin
              natuurwetten gelden.</p>
		</td>
	</tr>
	<tr>
		<td>
			<p><img src="image555.png"></p>
		</td>
		<td>
			<p>Een administratieve
              werkelijkheid is een representatie van de natuurlijke
              werkelijkheid in een informatie systeem.</p>
		</td>
	</tr>
	<tr>
		<td>
			<p><img src="image557.png"></p>
		</td>
		<td>
			<p>Een institutionele
              werkelijkheid is een werkelijkheid volgens <br> algemeen
              aanvaarde afspraken.</p>
		</td>
	</tr>
	<tr>
		<td>
			<p><img src="image559.png"></p>
		</td>
		<td>
			<p>Een juridische
              werkelijkheid is een institutionele werkelijkheid waarin de wet-
              en regelgeving geldt.</p>
		</td>
	</tr>
</table>
<h2 id="gebruik">3.4 Gebruik</h2>
<p>We kunnen natuurlijk
                proberen een deel van de natuurlijke werkelijkheid zelf vast te
                leggen om deze veilig te stellen, zodat die werkelijkheid op een
                later tijdstip, door onszelf of door anderen, opnieuw opgeroepen
                of gereconstrueerd kan worden. Dit doen we bijvoorbeeld bij het
                verzamelen van vlinders of postzegels, of bewijsstukken in een
                rechtszaak. De veilig gestelde objecten kunnen, mits goed
                bewaard, later aantonen hoe de werkelijkheid was op het moment van vastleggen.
                Maar er gaat altijd informatie verloren. De vlinder wordt gedood
                en opgeprikt, de postzegel wordt van een envelop gehaald en wie
                garandeert dat het pistool na de moord niet door een ander is
                aangeraakt?</p>
<p>Het lukt dus nooit om
                de hele context van een natuurlijke situatie, zoals die op dat
                moment en op die plaats geldt, te vangen. Het is in veel
                gevallen praktischer om een representatie van de relevante
                aspecten van de werkelijkheid vast te leggen. Dit kan in een
                realistische representatie zoals een afbeelding, een foto, een
                film of een geluidsopname. Maar meestal wordt informatie
                vastgelegd in symbolen of in tekst. Meer abstracte begrippen
                zoals prijs, gewicht en productiedatum kunnen alleen maar op die
                manier worden vastgelegd.</p>
<h3>3.4.1 Begrippen</h3>
<p>In de voorgaande
                paragraaf hebben we het over concrete zaken gehad: een geboorte,
                een gebouw, een registratie van gegevens. Om de betekenis van
                deze zaken te kunnen beschrijven, is het noodzakelijk om een
                abstractie te introduceren: de abstractie van ‘begrippen’.</p><img src="image569.png">
<p>Een ‘begrip’ is de
                abstractie van een ‘ding’ in de natuurlijke werkelijkheid. Een
                begrip wordt aangeduid met minimaal één voorkeurs-term. Ook hier
                kunnen we de begripsdriehoek gebruiken. Alleen gaat het in dit
                geval niet om een gedachte, maar om een afspraak over wat het
                begrip zou moeten betekenen. Het onderstaande figuur geeft de
                driehoek weer voor het begrip "Pand" uit de BAG.</p><img src="image571.png"><p>Het ‘ding’ aan de
                rechterkant is in dit geval geen concreet ‘ding’, maar een
                abstractie: een ‘pand’ zoals bedoeld in de BAG. Het wolkje
                bovenin betreft de afspraak over de betekenis van een ‘Pand’.</p>
<h3>3.4.2 Formalisering in
                een axiomatisch begrippenstelsel</h3>
<p>Een begrip is te
                identificeren door een term te verbinden met een context.
                Hiermee is duidelijk wanneer twee begrippen dezelfde betekenis
                hebben (term+context is gelijk), of wanneer twee begrippen van
                elkaar verschillen (term+context is anders).</p><img src="image542.png">
<p>Dit geeft nog geen
                duiding aan de betekenis van het begrip. Daarvoor is het
                noodzakelijk om begrippen met elkaar te verbinden op een manier
                waardoor de betekenis verder wordt geduid. Hiervoor biedt het
                vakgebied van de semantiek aanknopingspunten. In dit vakgebied
                is het gebruikelijk om ‘description logic’ toe te passen voor
                het beschrijven van de betekenis van begrippen. Het idee
                hierachter is dat betekenis uitgedrukt kan worden in
                classificaties. Elk begrip is dan een classificatie van concrete
                voorkomens. De verzameling van alle potentiële voorkomens
                waarvan gezegd kan worden: “Dit is er zo 1”, wordt de extensie
                van een dergelijke classificatie genoemd. Twee begrippen hebben
                vervolgens dezelfde betekenis is als de bijbehorende extensies
                precies dezelfde elementen bevatten.</p><img src="image551.png"><p>Een begrippenmodel kan
                qua diepgang beperkt zijn of juist heel diep gaan:</p>
<ul>
	<li>Het model kan zich beperken tot een
                opsomming van termen met een uitleg, zonder enig verband tussen
                de termen. Dit leidt tot een woordenlijst. </li>
	<li>Een taxonomie is een model van begrippen,
                waarin wordt aangegeven welke begrippen een ruimere betekenis
                hebben dan een ander begrip. </li>
	<li>Een thesaurus gaat een stapje verder.
                Naast hiërarchische relaties tussen begrippen kent een thesaurus
                ook andere relaties zoals ‘heeft relatie met’. </li>
	<li>Aanvullend op de thesaurus zijn ook
                deel-geheel relaties denkbaar. </li>
	<li>Een volledige description logic kent alle
                rijkdom van eerste orde predicatenlogica. </li>
</ul>
<p>Voor het rechtlijnig
                kunnen redeneren op basis van een begrippenstelsel is een
                begrippenmodel nodig dat een stapje verder gaat dan een
                thesaurus. Het doel is niet zoals bij taxonomieën en thesauri om
                woorden ten opzichte van elkaar te ordenen, maar om een
                begrippenstelsel te definiëren waarmee je kunt redeneren over
                begrippen. Hiervoor is het axiomatisch begrippenstelsel bedoeld.
                Dit stelsel heeft de volgende eigenschappen:</p>
<ul>
	<li>Begrippen worden gedefinieerd in termen
                van andere begrippen. </li>
	<li>Elke (betekenisvolle) relatie tussen twee
                begrippen heeft een richting: van het begrip (A) dat voor zijn
                betekenis afhankelijk is van het begrip (B). </li>
	<li>Een begrip is voor zijn betekenis
                afhankelijk van een ander begrip, als dit begrip wordt gebruikt
                in de definitie. </li>
	<li>Als begrip (A) afhankelijk is van begrip
                (B), dan betekent dit ook dat begrip (A) pas te begrijpen is,
                als begrip (B) wordt begrepen. </li>
	<li>Alle betekenisvolle relaties zijn
                asymmetrisch. Dat betekent dat als A-&gt;B, dan mag niet gelden:
                B-&gt;A. </li>
	<li>Alle betekenisvolle relaties zijn
                transitief. Dat betekent dat als A-&gt;B en B-&gt;C, dan geldt
                ook A-&gt;B-&gt;C. </li>
	<li>Er mogen geen circulaire relaties
                ontstaan. Dat betekent dat niet mag gelden: A-&gt;B-&gt;C-&gt;A.
                </li>
	<li>Het axiomatisch begrippenstelsel kent
                uiteindelijk ‘axioma's’: begrippen die niet verder worden
                gedefinieerd in termen van andere begrippen. Er wordt
                verondersteld dat de beoogde toehoorder deze begrippen al
                begrijpt.</li>
</ul><p>Optimaal is als de
                axioma's begrippen zijn die als ‘eenvoudig’ worden gekenmerkt,
                zie hiervoor: woordenlijst taalniveau B1 [EENVWOORD].</p>
<h3>3.4.3 Natuurlijke
                werkelijkheid versus data</h3>
<p>Met een axiomatisch
                begrippenstelsel kan de institutionele werkelijkheid min of meer
                geformaliseerd worden beschreven. Dit is echter nog geen model
                in de zin van een volledig uitgewerkte ontologie waarin data
                over de dingen in de natuurlijke werkelijkheid die met deze
                begrippen worden aangeduid kunnen worden gerepresenteerd. De Wet
                Basisregistraties Adressen en Gebouwen (BAG) geeft definities
                voor de begrippen ‘openbare ruimte’, ‘nummeraanduiding’ en
                ‘woonplaats’. Deze definities kunnen worden gerepresenteerd in
                een samenhangend axiomatisch begrippenstelsel. Dat geeft
                inzicht, maar is nog niet voldoende voor het ontwerpen van een
                informatiesysteem waarin data over de ‘dingen’ die met de termen
                “openbare ruimte”, “nummeraanduiding” en “woonplaats” worden
                aangeduid, kunnen worden opslagen.</p>
<p>Zo kan in de BAG bij
                een ‘nummeraanduiding’ worden gedefinieerd dat deze ‘is
                gerelateerd aan’ een ‘openbare ruimte’ en dat een ‘openbare
                ruimte’ is ‘gerelateerd aan’ een ‘woonplaats’. Voor een
                ontologie is veel meer nuance nodig. Bijvoorbeeld ‘in 1 openbare
                ruimte mag een nummeraanduiding maar 1 keer voorkomen’. </p>
<p>Wat daarbij soms uit
                het oog wordt verloren, is het feit dat het om een registratie
                gaat, dus om de administratieve werkelijkheid, en niet om de
                ‘echte’, natuurlijke werkelijkheid. Een registratie bevat alleen
                maar data die iets veronderstellen over de natuurlijke
                werkelijkheid. Het bevat niet de natuurlijke werkelijkheid zelf:
                een klantenregistratie bevat geen ‘klanten’, maar ‘data over
                klanten’. En zelfs een registratie van artikelprijzen bevat geen
                ‘artikelprijzen’, maar slechts ‘data over artikelprijzen’.</p>
<p>Als het onderscheid
                tussen natuurlijke en administratieve werkelijkheid uit het oog
                wordt verloren, kan dat leiden tot Kafkaëske-toestanden: ‘Ik bel
                u, omdat ik een aanmaning heb ontvangen dat ik mijn
                telefoonabonnement niet zou hebben betaald, maar ik ben helemaal
                geen klant van u’. Reactie: ‘Dat klopt, u staat niet in ons
                computersysteem. U hoeft niet te betalen’. Vervolg: ‘Maar er
                staat nu wel een deurwaarder mijn huis leeg te halen!!’.
                Reactie: ‘Dat kan niet, </p><p>u bent geen klant
                volgens ons computersysteem’. Hier wordt de natuurlijke
                werkelijkheid ontkend, en de administratieve werkelijkheid als
                de ware verondersteld. (meer voorbeelden op bijvoorbeeld "Computer
                says no" [COMPSAYSNO]).</p>
<p>Als sketch in een
                humoristisch programma zal iedereen dit herkennen en er om
                lachen, maar er zijn ook schrijnende gevallen waarbij mensen hun
                uitkering of toeslagen verliezen omdat de administratieve
                werkelijkheid voor de waarheid wordt gehouden. Aan de andere
                kant wordt ook misbruik gemaakt van de soms gebrekkige koppeling
                tussen data in administratieve werkelijkheden, bijvoorbeeld bij
                B.V. fraudes.</p>
<h3>3.4.4 Context van data</h3>
<p>Een informatiesysteem
                bevat data. Wij gebruiken in dit document het begrip ‘data’ als
                synoniem voor ‘gegevens’. Data zijn de vastgelegde uitdrukking
                van 1 of meerdere feiten (zie ook [GEGEVEN]). Die feiten kunnen
                afkomstig zijn uit verschillende werkelijkheden:</p>
<p>Het kunnen feiten uit
                de natuurlijke werkelijkheid zijn die zijn waargenomen door een
                sensor of een persoon. Deze heeft de relevante aspecten van die
                waarneming ingevoerd in het informatiesysteem dat deze aspecten
                vervolgens als data heeft vastgelegd. </p>
<p>Het kunnen feiten uit
                een (andere) administratieve werkelijkheid zijn waarover de data
                via een automatisch koppeling het informatiesysteem binnenkomen.
                </p>
<p>Het kunnen feiten uit
                een institutionele werkelijkheid zijn, ingevoerd door mensen en
                bepaald op basis van (reken)regels. </p>
<p>Data vormen een
                discrete representatie van het waargenomen continuüm. Het
                betreft een waarneming van de voortdurend veranderende
                werkelijkheid, die op enig moment volgens een bepaald model (dat
                wil zeggen: een vereenvoudiging van de werkelijkheid die past
                bij de gewenste context) wordt vastgelegd. </p>
<p>Het is onmogelijk om
                een situatie in de natuurlijke werkelijkheid in zijn geheel vast
                te leggen. We leggen enkel vast wat we vooraf relevant achten
                voor kwesties waarvan we vermoeden dat die zich in een bepaalde
                context voor kunnen doen. Wat achteraf als relevant wordt
                beschouwd kon vooraf </p><p>vaak niet voorzien of
                waargenomen worden. Iedere natuurlijke situatie of gebeurtenis
                kent een oneindig aantal eigenschappen, die niet allemaal
                waargenomen en vastgelegd kunnen worden.</p>
<p>Twee waarnemingen van
                dezelfde werkelijkheid maar op verschillende momenten, of op
                hetzelfde moment maar volgens verschillende modellen, kunnen dus
                leiden tot verschillende data. Het model specificeert welke
                aspecten van de werkelijkheid worden vastgelegd en bepaalt
                daarmee de context waarin de data gebruikt kunnen worden.</p>
<p>Vrijwel elke moderne
                modelleerwijze maakt onderscheid tussen representaties van
                dingen en representaties van relaties tussen die dingen. Dingen
                zijn concreet en tastbaar (een persoon, een gebouw, een
                voertuig), of abstract (een organisatie, een typering, een
                kleur). Met relaties worden dingen met elkaar verbonden.</p>
<p>Elke specificatie gaat
                uit van reeds aanwezige kennis bij degene die de specificatie
                leest en toepast. Hoe uitgebreider en nauwkeuriger de
                specificatie, hoe beter gebruikers begrijpen hoe zij hun
                waarnemingen moeten vertalen naar data. Andersom helpt dit
                gebruikers om data te interpreteren, dat wil zeggen terug te
                vertalen naar de werkelijkheid die door de data wordt
                gerepresenteerd.</p>
<p>Een basisregistratie
                (bijvoorbeeld de kadastrale registratie) bevat een
                administratieve werkelijkheid die een afspiegeling is van de
                natuurlijke werkelijkheid, maar slechts voor zover die is
                vastgelegd in de institutionele werkelijkheid. We illustreren
                dit aan de hand van het voorbeeld ‘het kopen van een huis’.</p>
<p>Het kopen van een huis
                is typisch een ‘levensgebeurtenis’ in de natuurlijke
                werkelijkheid.</p>
<p>Daarvoor worden
                juridisch meerdere dingen vastgelegd, zoals de aflossing van de
                hypotheek door de vorige eigenaar, het vestigen van een nieuwe
                hypotheek en de overdracht. Dit zijn verschillende
                institutionele feiten die stuk voor stuk als zodanig in akten
                worden vastgelegd door een notaris. </p>
<p>Deze institutionele
                feiten leiden tot een bijwerking van de Kadastrale registratie.</p><p>Zo bekeken is een
                basisregistratiehouder eigenlijk een tweedelijns organisatie. De
                betrokkenen in de natuurlijke werkelijkheid gaan naar een loket
                om hun zaken institutioneel te regelen. Bij een
                vastgoedtransactie is dit een notaris die de transactie als
                institutionele gebeurtenis vastlegt in een akte (‘waarvan
                akte’), bij een geboorte is dit een ambtenaar van de burgerlijke
                stand die een geboorteakte opstelt.</p>
<p>De notaris schrijft
                deze akte in en de basisregistratie verwerkt de in de akte
                opgetekende gegevens over de institutionele feiten in de
                registratie. Daarbij hanteert de houder een basispatroon dat bij
                iedere basisregistratie wordt gebruikt:</p>
<ul>
	<li>Een basisregistratie wordt altijd
                bijgewerkt op basis van een brondocument met een institutionele
                status. Bij het Kadaster zijn dat meestal notariële akten, maar
                het kan ook een beschikking van een publiekrechtelijke
                organisatie zijn. Voorbeelden van akten uit andere
                basisregistraties zijn een oprichtingsakte van een bedrijf of
                een geboorteakte van een persoon. Voorbeeld van een beschikking
                vind je in de Basis Registratie Inkomen (BRI): het authentieke
                inkomensgegevens wordt (onder andere) bepaald op basis van de
                opgelegde aanslag Inkomstenbelasting.</li>
	<li>In dit brondocument zijn één of meer
                institutionele feiten opgetekend. </li>
	<li>Er is altijd een aanleiding in de
                natuurlijke werkelijkheid om een specifiek brondocument met de
                betreffende institutionele feiten op te stellen. </li>
	<li>De institutionele feiten worden verwerkt
                in de registratie. Daarbij is sprake van een was-situatie (vóór
                de verwerking van het feit) en een wordt-situatie (ná de
                verwerking van het feit). De laatste geeft de nieuwe actuele
                institutionele situatie aan. </li>
	<li>Wijzigingen in de registratie zijn al dan
                niet relevant voor ketenpartners die informatie afnemen. Zo zal
                een gemeente voor wat betreft de basisregistratie Kadaster
                geïnteresseerd zijn in ‘overdracht van eigendom’ om de WOZ
                aanslag naar het goede adres te kunnen sturen, maar niet in
                ‘inschrijving hypotheek’. </li>
</ul><p>Een ander voorbeeld
                van een situatie waarin duidelijk is dat de data niet de
                natuurlijke werkelijkheid zijn is een kadastrale grens die in
                een kaart is getekend. Als een lijn op de kaart wordt vergroot
                naar ware grootte kan deze wel een meter breed worden. De meeste
                conflicten over een erfgrens gaan over minder. Bij zo’n
                conflict, dat regelmatig is te zien in het Nederlandse
                televisieprogramma ‘De rijdende rechter’, gaat een rechter in de
                regel samen met een landmeter naar de betreffende locatie zodat
                hij kan beoordelen hoe de natuurlijke werkelijkheid is. De
                rechter baseert zijn uitspraak op zijn beeld van deze
                werkelijkheid.</p>
<p>Om data te kunnen
                beoordelen is altijd informatie nodig over hoe, waar en wanneer
                deze zijn ingewonnen. Voor het verkrijgen van huurtoeslag is het
                niet voldoende ergens te wonen waar je recht hebt op die
                toeslag. De verhuizing moet op tijd (niet na bijvoorbeeld een
                aantal jaren) worden gemeld aan de houder van de Basis
                Registratie Personen (BRP) op basis waarvan die toeslag wordt
                toegekend. De administratieve werkelijkheid moet kloppen met de
                natuurlijke werkelijkheid om het institutionele feit te creëren
                (of zelfs: we maken de administratieve werkelijkheid leidend bij
                het creëren van het institutionele feit).</p>
<h3>3.4.5 Correcties</h3>
<p>Een bijzonder patroon
                vormen correcties in de administratieve werkelijkheid. Ten
                opzichte van het basispatroon zijn er vooral enkele
                nuanceverschillen:</p>
<ul>
	<li>Het brondocument is een intern stuk dat
                is opgesteld door iemand die daartoe bevoegd is. </li>
	<li>De aanleiding zit niet in de natuurlijke
                werkelijkheid en ook niet in de institutionele werkelijkheid.
                Aanleiding is de constatering dat de administratie niet in
                overeenstemming is met de natuurlijke of institutionele
                situatie. </li>
	<li>In het administratieve werkelijkheid is
                nog steeds sprake van een was-wordt transformatie. </li>
	<li>Deze wijziging is wel degelijk relevant
                voor afnemers die hun processen baseren op de informatie uit die
                administratieve werkelijkheid. Daarmee is het ook relevant om
                niet alleen vast te leggen dat het een correctie betreft, maar
                ook welke informatie is gecorrigeerd. Dit kan er bijvoorbeeld
                toe leiden dat een aanvankelijk geweigerde toeslag alsnog wordt
                toegekend.</li>
</ul>
<hr/>
<h1 id="modelleerwijze">4. Modelleerwijze</h1>
<p>In dit hoofdstuk
                beschrijven we:</p>
<ul>
	<li>Een URI strategie in de vorm van een
                model dat de symboliek en de vorm van communicatie via het web
                over dingen in de natuurlijke werkelijkheid ondersteunt.</li>
	<li>Een model dat de betekenis van
                communicatie in de institutionele werkelijkheid ondersteunt. In
                dit model wordt de institutionele werkelijkheid vertaald naar
                een axiomatisch begrippenstelsel. </li>
	<li>Een model dat het gebruik van
                communicatie in de administratieve werkelijkheid ondersteunt. In
                dit model wordt de institutionele werkelijkheid zoals beschreven
                in een axiomatisch begrippenstelsel vertaald naar een datamodel.</li>
</ul>
<h2 id="uristrategie">4.1 De URI-strategie</h2>
<p>Deze paragraaf
                beschrijft een voorstel voor een Nederlandse URI-strategie. De
                tekst is voor het grootste deel ontleend aan “Aanzet tot een
                nationale URI-Strategie voor Linked Data van de Nederlandse
                overheid” dat in het vorig jaar van de PiLOD is geschreven.
                [URISTRAT]. De URI-strategie beschrijft een aantal principes
                voor het opstellen van een patroon (syntax) van de URIs waarmee
                je de data in je informatiesysteem als betrouwbare en
                toegankelijke linked data kunt publiceren op het web.</p>
<h3>4.1.1 Scope</h3>
<p>De URI-strategie richt
                zich met name op data waarmee objecten of concepten worden
                gedefinieerd, waar andere toepassingen naar kunnen verwijzen.
                Data waar niet naar wordt gelinkt valt buiten de scope. Om dit
                toe te lichten onderscheiden we drie categorieën
                informatiesystemen:</p>
<ul>
	<li>Online specificaties van Standaarden
                </li>
	<li>Authentieke registraties</li>
	<li>‘gewone’ Applicaties </li>
</ul>
<p /><p>Elk met de nadruk op
                een van de volgende drie categorieën ‘data’:</p>
<ol>
	<li>Referentiemodellen</li>
	<li>Referentieobjecten</li>
	<li>‘gewone’ Data </li>
</ol>
<p>De belangrijkste
                functie van een Standaard is gewoonlijk om een conceptueel model
                te definiëren. Authentieke registraties worden doorgaans opgezet
                om een administratie van Referentieobjecten bij te houden en
                onder een 'gewone' Applicatie verstaan we een informatiesysteem
                dat slechts Data verzamelt voor één specifiek doel.</p>
<p>In alle drie de
                categorieën van informatiesystemen komen alle drie de
                categorieën data voor, maar niet in gelijke mate.</p><img src="image615.png"><p>De grootte van een cel
                in het diagram geeft een indicatie van het gewicht van de
                betreffende categorie concepten in die categorie van
                informatiesystemen. </p>
<p>Op de diagonaal van
                linksboven naar rechtsonder staan de belangrijkste categorieën
                data per categorie systeem (a1, b2, c3).</p><p>Uiteraard kunnen een
                Authentieke registratie en een Applicatie een eigen Model hebben
                (b1 en c1), sommige Standaarden verstrekken een lijst met
                Referentiewaarden (a2) en Applicaties kunnen lokale
                Referentiegegevens hebben (c2). Ook kunnen Standaarden en
                Registers wat 'gewone' data nodig hebben (a3 en b3),
                bijvoorbeeld om wijzigingen en herkomst van hun
                referentiegegevens vast te leggen.</p>
<p>De URI-strategie
                ondersteunt het hergebruik van Concepten en Referentieobjecten
                door andere data-collecties. De interessante categorieën zijn
                dan ook de termen in de Modellen en de Referentiegegevens.</p>
<p />
<table>
<tr>
<td width="200"><img src="image622.png"></td>
<td>Termen, zoals klassen
                en eigenschappen, die zijn gedefinieerd in de Modellen van een
                Standaard of een Authentieke registratie, worden gebruikt om
                Referentieobjecten en Data te classificeren.</td>
</tr>
<tr>
<td><img src="image624.png"></td>
<td>Referentieobjecten,
                gedefinieerd door Standaarden (denk aan waardenlijsten), maar
                vooral die beheerd worden in Authentieke registraties, worden
                gebruikt in ‘gewone’ Applicaties.</td>
</tr>
<tr>
<td><img src="image626.png"></td>
<td>De URI-strategie is
                bedoeld voor Modellen en Referentieobjecten van zowel
                Standaarden als Authentieke registraties. Dus niet in eerste
                instantie voor de ‘gewone’ Data (rij 3) of concepten in ‘gewone’
                Applicaties (kolom c) aangezien daar nou eenmaal niet of
                nauwelijks naar wordt gelinkt.</td>
</tr>
</table>
<h3>4.1.2 URI-strategie
                best-practices</h3>
<p>Gedurende de PiLOD
                heeft de Werkgroep URI-strategie een aantal inzichten opgedaan
                bij de analyse van de voorgestelde varianten.</p>
<h4>No register, no
                identifier</h4>
<p>In Linked Data theorie
                wordt nogal eens beweerd dat het nodig is om voor elk concept of
                object een URI te definiëren, waardoor het lijkt alsof je pas
                kunt beginnen als je voor elk concept of object een nieuwe
                Linked Data URI hebt verzonnen en 'gemunt' (to mint a URI). Maar
                waarom zou je alles opnieuw definiëren? De mensheid definieert
                al eeuwen lang authentieke identificatie voor standaard
                begrippen en referentieobjecten. Denk aan encyclopedieën,
                taxonomieën en registraties van inwoners of van onroerende
                goederen. We noemen hier een voorziening voor het authentiek
                definiëren en identificeren van concepten of referentieobjecten
                een register. Onder register verstaan we hier dus zowel een
                specificatie van begrippen/concepten in een standaard, als een
                authentieke registratie van referentieobjecten. (De oplettende
                lezer merkt op dat ook een authentieke registratie van alle wet-
                en regelgeving onder deze definitie van een register valt.)</p>
<p>Doel van deze niet
                geringe inspanning om registers op te zetten is, om vanuit
                verschillende administraties op een eenduidige manier met
                afgesproken termen (een identifier) naar nauwkeurige en meer
                uitgebreide definities van abstracte begrippen en objecten te
                kunnen verwijzen zodat iedereen weet wat bedoeld wordt. Door het
                gebruik in informatiesystemen van dezelfde standaard termen voor
                de concepten in een model en de identifiers van
                referentieobjecten uit een register kunnen we op efficiënte
                wijze verschillende informatiesystemen met elkaar verbinden.</p>
<p>Zoals hiervoor reeds
                gezegd: dat doen we al eeuwenlang handmatig en op papier. Nu we
                dat willen gaan automatiseren is er weinig op tegen om deze
                bestaande registers te blijven gebruiken. Maar wat nou, als we
                naar begrippen of objecten willen verwijzen waar nog geen
                register voor bestaat? De enige manier om voor ontbrekende
                begrippen en objecten een URI te munten is toch door deze vast
                te leggen in een nieuw register. Als we merken dat er voor
                bepaalde begrippen of objecten geen register bestaat, terwijl we
                hier wel URIs voor willen hebben, dan is de enige manier om een
                register aan te leggen.</p><p>Kortom: je kunt alleen
                URIs munten voor begrippen of objecten die vastliggen in een
                register. Dit belangrijke inzicht vatten we samen in het
                adagium: 'No register, No identifier'.</p>
<h4>Het register bepaalt</h4>
<p>Een URI ‘hoort’ bij de
                registratie die oorspronkelijk de URI heeft gemunt. Maar niet
                alleen de identificatie en de registratie zijn met elkaar
                verbonden, ook de betekenis van de URI is verbonden met het
                register (de standaard of de authentieke registratie). Bij
                twijfel over de betekenis van een URI is het register de eerste
                bron van definitie. Daarom is het ‘good practice’ om de naam van
                het register op te nemen in de URI en het register zo in te
                richten dat het op basis van de URI een definitie kan leveren
                van het ding dat met de URI wordt aangeduid.</p>
<h4>Het register is zo
                betrouwbaar als zijn eigenaar</h4>
<p>De huidige eigenaar
                van de registratie bepaalt wat de URI inhoudt. Voor het
                vertrouwen in de kwaliteit van de data is het is dan ook
                belangrijk dat je (op betrouwbare wijze) de eigenaar van een
                register kunt achterhalen. Op het web houden TLD-registrars bij
                wie de eigenaar van een domeinnaam en dus van dat domein is
                [DOMNAAM]. Voor het Top Level Domain .nl is dit SIDN [SIDN]. Op
                die manier is duidelijk wie de ‘eigenaar’ is van deze URI, en
                daarmee van de betekenis en de identificatie.</p>
<h4>Hergebruik zonder
                register</h4>
<p>Bovenstaande
                opmerkingen lijken te suggereren dat het altijd noodzakelijk is
                om http-URIs te maken die zich houden aan de URI-strategie en
                vanuit een register worden gemunt. Dat is echter niet het geval.
                Alternatieven die ook voorkomen zijn het gebruik van URNs
                (Uniform Resource Names) of van UUIDs (Universally Unique
                Identifier).</p>
<p>URNs zijn uniforme
                namen die geen internetdomein bevatten en dus niet gekoppeld
                zijn aan een specifiek domein en dus aan een specifieke
                uitgever. Het gebruik van URNs is aan te bevelen als meerdere
                partijen URIs moeten kunnen munten, maar onderling toch willen
                kunnen vaststellen dat ze dezelfde ‘dingen’ identificeren.
                Voorbeelden hiervan zijn de European Case Law Identifier (ECLI)
                en de Nederlandse Juriconnect standaarden.</p><p>ECLI is een unieke
                codering om Europese gerechtelijke uitspraken te kunnen
                identificeren [ECLI]. Elk land bepaalt zelf hoe dit nationaal
                georganiseerd wordt. In Nederland publiceert de Raad voor de
                Rechtspraak (RvdR) een selectie van interessante rechterlijke
                uitspraken op rechtspraak.nl en voorziet deze van een ECLI-code.
                Echter niet alle uitspraken worden door de RvdR gepubliceerd.
                Uitgevers van juridische vakbladen publiceren soms ook
                uitspraken die niet door de RvdR zijn gepubliceerd. Ook deze
                krijgen een ECLI-code. Publiceer je een uitspraak die al een
                ECLI nummer heeft, dan dien je dat nummer te gebruiken. Het
                voordeel van de ECLI-standaard is dat deze Europa-breed wordt
                gebruikt. Ook de Juriconnectstandaarden [JURICON] zijn opgezet
                om uniformiteit te brengen in de verwijzing naar wet- en
                regelgeving in publicaties door verschillende partijen. In
                dergelijke gevallen is het voorlopig nog eenvoudiger om in het
                patroon voor de identifiers geen http-domein op te nemen.
                </p>
<p>Het gebruik van een
                UUID is aan te bevelen als het gaat om data waarvan niet
                verwacht wordt dat deze buiten de applicatie wordt gebruikt.</p>
<p>Mocht op een later
                moment alsnog de behoefte ontstaan aan een Linked Data URI, dan
                kan in beide gevallen de URN of UUID omgezet worden naar een URL
                door simpelweg het domein van een register voor de URN of UUID
                te plaatsen.</p>
<h3>4.1.3 Uitgangspunten</h3>
<p>Bij het opstellen van
                de nationale URI-strategie hebben we de volgende uitgangspunten
                gehanteerd (in deze volgorde):</p>
<h4>Sluit aan bij
                internationale best-practices</h4>
<p>Alleen ga je sneller,
                maar samen kom je verder. Door aan te sluiten op internationale
                ontwikkelingen profiteer je van oplossingen die wereldwijd
                bedacht worden. Ook is Europese regelgeving van steeds groter
                belang voor de Nederlandse overheid.</p>
<h4>Sluit aan bij
                bestaande ontwikkelingen.</h4>
<p>De strategie raakt
                vele partijen en systemen en kan niet in een keer als iets
                nieuws worden ingevoerd. Kijk daarom goed naar wat er op het
                gebied van standaardisatie en authentieke registraties gebeurt
                en maak daar maximaal gebruik van.</p><h4>Houd rekening met
                afwijkende strategieën.</h4>
<p>Ook als er systemen
                worden gemaakt die om wat voor reden dan ook niet de nationale
                strategie volgen, moet hiermee gelinkt kunnen worden.</p>
<h4>Houd het zo simpel
                mogelijk, maar niet simpeler.</h4>
<p>Bij een te complexe
                benadering zal de strategie niet of onvoldoende worden
                toegepast, bij een te eenvoudige benadering zal de strategie
                niet voldoende opleveren.</p>
<h4>Persistentie.</h4>
<p>Persistentie betekent
                dat oplossingen ook stand houden als de organisatie eromheen
                wijzigt. Ook al moeten we accepteren dat we nog niet alles weten
                en dat voortschrijdend inzicht tot andere keuzes kan leiden.
                Persistentie betekent niet voor de eeuwigheid, maar een
                onderneming of instantie moet er wel bedrijfskritische systemen
                op durven te ontwikkelen.</p>
<h4>Schaalbaarheid.</h4>
<p>Schaalbaarheid is van
                belang om beheerkosten te kunnen blijven overzien, ook als
                toepassingen groeien. Het is onvoorspelbaar hoeveel applicaties
                er de komende jaren zullen ontstaan. Elk onderdeel van de
                strategie zal dan ook schaalbaar moeten worden opgezet.</p>
<h4>Begrijpelijkheid.</h4>
<p>Begrijpelijkheid is
                noodzakelijk om te zorgen dat afspraken makkelijk worden
                opgepakt en overgenomen.</p>
<h4>Vertrouwen.</h4>
<p>Vertrouwen is nodig om
                organisaties te bewegen om zelf strategisch te kiezen voor het
                gebruik en publicatie van linked data.</p>
<h4>Machine-leesbaarheid.</h4>
<p>Machine-leesbaarheid
                zorgt ervoor dat er met linked data ook werkende oplossingen
                kunnen worden gebouwd.</p>
<h4>Menselijke
                leesbaarheid</h4>
<p>Menselijke
                leesbaarheid is ook belangrijk om te zorgen dat men oplossingen
                vertrouwt en begrijpt. Maar als de machine de data niet goed
                gebruiken kan, dan werkt het überhaupt niet.</p><h3>4.1.4
                URI-Patroon</h3>
<p>Om te komen tot een
                nationale URI-strategie zijn we uitgegaan van de specificatie
                van de internationale best practices in drie bronnen:</p>
<ol>
	<li>De <span style="color:#2A7DAF;">Inspire
                richtlijn</span>, die
                een nationale strategie voorschrijft voor URIs voor
                geo-informatie met de aanbeveling om deze geo-strategie te
                verbinden met een generieke nationale strategie [INSPIRE]</li>
	<li><span style="color:#2A7DAF;">Designing
                URI sets for the UK Public Sector</span>. Een aanbeveling van de Britse overheid
                die voorlopers zijn op het gebied van het publiceren van Linked
                Open Overheids-Data [URI-SETS]</li>
	<li><span style="color:#2A7DAF;">10 Rules for persistent URIs</span><span style="color:#2A7DAF;">.
                </span>Een
                veelomvattend rapport van de EU met vergelijkbare initiatieven
                en een waardevol overzicht van de laatste best-practices
                [10RULES]</li>
</ol>
<p>In navolging van deze
                drie bronnen ligt het voor de hand om http-URIs te gebruiken. In
                alle drie de strategieën wordt uitgegaan van nadere afspraken
                over het te gebruiken patroon om de http-URI op te bouwen. Het
                patroon voor http-URIs dat in deze bronnen wordt aanbevolen - en
                dat wij daarom overnemen - is:</p>
<p><code>http://{domain}/{type}/{concept}/{reference}
                </code></p>
<p>We behandelen de vier
                onderdelen hierna één voor één.</p>
<h3>4.1.5
                URI-Patroon {domain}</h3>
<p>Het {domain} deel
                bevat het internet domein en eventueel een pad binnen dat
                domein:</p>
<p><code>{domain} =
                {internet domain}/{path}. </code></p>
<p>Het {domain} dient
                twee doelen. Ten eerste is het een belangrijk instrument om
                unieke identificaties te verkrijgen: twee objecten die beheerd
                worden in twee verschillende databases, kunnen toevallig
                dezelfde identificatie krijgen (bijvoorbeeld een kadastraal
                perceel met id 010101 en een rechtspersoon met id 010101). Als
                nu zowel het Kadaster als het Nieuw HandelsRegister (NHR)
                besluit om deze objecten als linked data te publiceren, worden
                er toch twee unieke URIs gevormd: de een begint bijvoorbeeld met
                http://brk.nl/ en de ander met http://nhr.nl/. Ten tweede zorgt
                een goedgekozen domein voor herkenbaarheid en vertrouwen.
                Kadastrale percelen met een URI als </p><p>http://data.brk.nl/perceel/010101
                hebben een betrouwbaarder uitstraling dan bijvoorbeeld
                http://data.vindhethier.eu/perceel/010101..</p>
<p>Het {path} kan worden
                gebruikt als binnen een register verschillende verzamelingen
                objecten leven, waarbij dubbele id's kunnen voorkomen. Het
                {path} kan dan gebruikt worden om extra namespaces te creëren.</p>
<h4>Aanbevelingen </h4>
<p>1. Eén taak: het
                register. Het {domain} is bij voorkeur exclusief gereserveerd
                voor publicatie van het register en het resolven van de URIs van
                het register. Als het domein namelijk een onderdeel is van een
                uitgebreider domein, waarop ook nog andere publicaties
                plaatsvinden, dan kan er vroeger of later sprake zijn van de
                noodzaak tot her-organisatie van de publicaties, met alle
                gevolgen van dien voor de persistentie van de URIs in het
                register.</p>
<p>Het idee om voor de
                overheid een centraal domein beschikbaar te stellen voor URIs
                (zoals de Britse overheid dat ooit opperde
                https://www.gov.uk/government/publications/designing-uri-sets-for-the-uk-public-sector)
                hebben we na uitgebreide afweging verworpen. Deze benadering is
                afhankelijk van een centrale voorziening die weer door een
                partij moet worden beheerd. De houders van de registers zouden
                op die manier afhankelijk worden van deze partij om hun URIs te
                kunnen munten volgens de URI-strategie. Een centraal register
                van registers mag dus nooit een onmisbaar onderdeel van het
                stelsel worden. De registerhouders moeten volledig zelfstandig
                kunnen beschikken over het domein van hun register. Zie ook
                [ISSUE2] </p>
<p>2.
                Geen organisatienaam in het {domain}. Het is sterk af te raden
                om in het {domain} een organisatienaam op te nemen, hoe
                verleidelijk dat ook vanuit marketing oogpunt kan zijn. Opnieuw
                is persistentie hierbij het belangrijkste argument. Organisaties
                kunnen immers gesplitst, gefuseerd, of hernoemd worden en zij
                krijgen dan doorgaans een nieuwe naam en kiezen een nieuw
                internetdomein. Het hernoemen van de URIs verstoort de
                persistentie. Het blijven gebruiken van het oude domein – iets
                waar puur technisch niets op tegen zou zijn – kan echter de
                indruk wekken dat de data ook verouderd is. Registers zullen
                over het algemeen blijven bestaan zolang ze een bepaald nut
                dienen. Als het register toch wordt opgeheven of overgaat in een
                nieuw register, dan zijn de modellen en referentieobjecten in
                het oude register doorgaans ook uit de tijd. </p><p>3. Terughoudend met
                {path}. Probeer het gebruik van {path} zo veel mogelijk te
                vermijden. Hoe korter de URI, hoe handiger in gebruik. Hoe
                minder informatie in de URI, hoe kleiner de kans dat er later op
                teruggekomen moet worden.</p>
<h3>4.1.6 URI-patroon:
                {type}</h3>
<p>Het {type} geeft aan
                om wat voor soort URI het gaat. Dit kan zijn:</p>
<ul>
	<li>“id”: identifier van een object
                (individual/instance) in een register. </li>
	<li>“doc”: documentatie (metadata) over het
                object in het register. </li>
	<li>“def”: definitie van een term in een
                ontologie. </li>
</ul>
<h4>Aanbevelingen </h4>
<p>1. Gebruik 303
                redirect van de 'id'-URI naar de 'doc'-URI. In sectie 4.2 van
                'Cool URIs for the Semantic Web' [COOLURIS] wordt uitgelegd hoe
                dit bedoeld is. </p>
<p>2. Gebruik Hash-URIs
                voor termen uit het model. In een linked data applicatie is het
                onderscheid tussen model en content soms moeilijk te maken. In
                een relationele database is dat onderscheid doorgaans
                duidelijker: tabellen en kolommen geven het model aan en de
                inhoud van de tabellen vormen de content. In Linked Data kun je
                echter een klasse ook beschouwen als een instance (namelijk van
                de klasse rdfs:Class). Om de gebruiker van een register meer
                duidelijkheid te verschaffen over welke termen echt tot het
                model behoren en welke termen gezien kunnen worden als inhoud
                van het register, verdient het aanbeveling om de URIs van de
                eerste als hash-URI (#-URI) te definiëren:
                http://{domain}/def#{term}. Dit heeft als bijkomend voordeel dat
                de URI http://{domain}/def alle termen uit het model oplevert.
                In sectie 4.1. van 'Cool URIs for the Semantic Web' [COOLURIS]
                wordt uitgelegd hoe dit bedoeld is.</p>
<h3>4.1.7 URI-patroon:
                {concept}</h3>
<p>Het {concept} geeft de
                menselijke lezer van de URI (bijvoorbeeld een ontwikkelaar) een
                indicatie van het concept waartoe het ding behoort dat door de
                URI wordt identificeert. Het {concept} is belangrijk om twee
                redenen. Ten eerste kan het een uitkomst bieden als objecten
                binnen de registratie geen unieke identifiers hebben, maar wel
                uniek zijn per soort concept. Bijvoorbeeld ‘gemeente’ Utrecht en
                ‘provincie’ Utrecht. Ten tweede, en dit is belangrijker, levert
                het een begrijpelijker URI op. Een menselijke lezer kan
                vermoeden dat http://bagregister.nl/id/pand/01010101 de URI van
                een pand uit de BAG is.</p><p>Een mogelijk nadeel
                van het opnemen van {concept} in de URI is dat hiermee betekenis
                in de URI wordt opgenomen, terwijl betekenisloze IDs over het
                algemeen eenvoudiger persistent te maken zijn.</p>
<h4>Aanbevelingen </h4>
<p>1. {concept} betekent
                niets voor de machine, alleen voor de mens. Het is zeer
                onverstandig om {concept} enige betekenis toe te kennen voor de
                machine. URIs zijn in technische zin opaque [AXIOMS]. Het is dus
                niet zo dat het {concept} per se de klasse is waartoe een object
                behoort. Het helpt alleen de menselijke lezer, bijvoorbeeld de
                beheerder van een semantisch model, om de URIs te herkennen.
                [[COOLURIS]] en [[URISTYLE]] </p>
<p>2. Denk ook bij het
                kiezen van {concept} aan persistentie. Als het in een
                registratie denkbaar is dat objecttypen (klassen) van naam
                veranderen, maar dan nog wel dezelfde klasse vertegenwoordigen,
                is het niet verstandig dit onderdeel in de URI op te nemen. Neem
                in dat geval een hogere klasse op. Volgens sommigen betekent het
                veranderen van het type van een instance per definitie dat er
                niet langer sprake is van dezelfde instance, maar van een andere
                instance, van het andere type. Voorbeeld: stel dat het Centraal
                Orgaan opvang Asielzoekers (COA) wordt omgevormd van zelfstandig
                bestuursorgaan (zbo) naar agentschap. [KST-33042-21] En dat we
                als URI van het COA zouden kiezen voor: {domein}/id/zbo/coa. Dan
                wordt dat na de omvorming {domein}/id/agentschap/coa. Zouden we
                kiezen voor {domein}/id/organisatie/coa dan hoeven we de URI
                niet aan te passen, maar kunnen we met de URI ook geen
                onderscheid meer maken tussen de COA als ZBO en de COA als
                agentschap en moeten we dat onderscheid in andere data
                vastleggen.</p>
<h3>4.1.8 URI-patroon:
                {reference}</h3>
<p>De {reference} is de
                identificerende naam of code van het individuele object. Wat
                betreft {reference} geeft de URI strategie veel vrijheid,
                aangezien de eisen in verschillende toepassingen sterk uiteen
                kunnen lopen. Een {reference} kan zijn: een identificerend
                nummer, een alfanumerieke code, een woord of naam, etc. Elk
                register heeft wel een manier om de individuele objecten in de
                verzameling uniek aan te duiden. Deze unieke aanduiding kan
                worden opgenomen in de {reference}.</p><h4>Aanbevelingen </h4>
<p>1. Namen of nummers?
                Er is vaak discussie over het gebruik van 'betekenisloze'
                identifiers versus 'betekenisvolle' identifiers. Zolang
                computers geen bewustzijn hebben is elke URI voor de machine een
                betekenisloze string. Voor mensen kan ook een betekenisloze
                string betekenis krijgen. “020” wordt veel gebruikt door mensen
                die het label “Amsterdam” of “Ajax” niet willen uitspreken,
                “013” (Tilburgs poppodium), “9292” (OV-informatie), “nummer 14”
                (Johan Cruijff). Namen of nummers, voor beiden is wat te zeggen.
                Nummeren heeft als voordeel dat het nauwkeuriger lijkt en er
                geen homoniemen voor kunnen komen. Maar je verliest
                herkenbaarheid en hanteerbaarheid voor mensen, als je dan niet
                steeds de labels bij de hand te hebt. </p>
<p>In de praktijk zijn de
                URIs voor de concepten in vrijwel alle semantische standaarden
                betekenisvol en bevatten zij doorgaans het volledige label
                (naam) waarmee de term voor de mens wordt aangeduid (meestal als
                CamelCase geschreven zodat er geen spaties in voorkomen).
                </p>
<p>Bij grote aantallen
                objecten wordt het ondoenlijk om voor elk object een herkenbare
                unieke naam te bedenken. We gaan dan - vrijwel vanzelf -
                nummeren. </p>
<p>Tussen deze twee
                uitersten zit een grijs gebied. Voor kleine, stabiele sets met
                objecten (bijvoorbeeld provincies) is het voordelig om de hele
                naam in de URI op te nemen. Bij iets grotere sets, met meer
                mutaties, komen vaak lange namen voor die de URI onhandelbaar
                maken. Het kan dan een oplossing zijn om afkortingen in de URI
                te gebruiken. </p>
<p>2. Vermijd vreemde
                tekens in een URI. Het beste is om zich te beperken tot
                onderkast (lowercase) letters, cijfers, en een koppelteken (“-“)
                als scheidingsteken.</p>
<h2 id="begrippenkader">4.2 Begrippenkader</h2>
<p>Begrippen maken
                duidelijk welke ‘onderwerpen van gesprek’ er bestaan: over welke
                actoren, objecten en gebeurtenissen er wordt er gesproken. Al
                deze begrippen worden formeel gedefinieerd, waarbij iedere
                definitie wordt opgebouwd volgens strikte regels. De essentie is
                dat elk begrip wordt uitgelegd in termen van andere begrippen,
                totdat uiteindelijk elk begrip is gedefinieerd. Om te voorkomen
                dat dit proces nergens eindigt wordt gestopt bij begrippen
                waarvan de betekenis als vanzelfsprekend wordt aangenomen. In
                een logisch model worden dit axioma's genoemd. In het
                begrippenkader zijn dit de begrippen die in het model niet
                worden gedefinieerd.</p>
<h3>4.2.1 Model</h3>
<h4>Specialisatie en
                generalisatie</h4>
<img src="image669.png"><img src="image671.png">
<p>Iedere definitie heeft
                een duidelijke opbouw, namelijk ‘Een {te definiëren begrip} Is
                een {ander begrip} dat...’. Bijvoorbeeld in de context van het
                Kadaster: ‘Een zakelijk recht is een recht dat..’ Een recht is
                een typisch voorbeeld van een basisbegrip ofwel een axioma in
                het model. Dit kan juridisch worden uitgelegd, maar voor een
                leek zal die niet meer duidelijkheid geven dan het besef dat het
                bij het Kadaster net als bij elke overheidsorganisatie om het
                vastleggen en bewaken van rechten en plichten gaat.</p>
<p>Het definiëren van een
                begrip in termen van een ander begrip kan op twee manieren:</p>
<ul>
	<li>Een {begrip} is een {een ander begrip}
                dat.. </li>
	<li>Een {begrip} is een {een ander begrip} of
                {nog een ander begrip} of.. </li>
</ul>
<p>In het eerste geval
                gaat het om een specialisatie. In het tweede geval gaat het om
                een generalisatie. Een voorbeeld van een specialisatie is het
                hierboven genoemde ‘zakelijk recht’ dat een specialisatie is van
                ‘recht’. Je moet eerst het begrip ‘recht’ begrijpen om te
                begrijpen wat een ‘zakelijk recht is’.</p><p>Een voorbeeld van een
                generalisatie is het begrip ‘persoon’ bij de overheid. Dit is
                een generalisatie van ‘natuurlijke persoon’ en ‘rechtspersoon’.
                Een natuurlijk persoon is een mens in zijn juridische betekenis.
                Juristen formuleren dat dan in de trant van ‘in zijn
                hoedanigheid als drager van rechten en plichten’. Een
                rechtspersoon is een organisatie, die ook drager van rechten en
                plichten is. In dit geval moet je eerst de begrippen ‘natuurlijk
                persoon’ en ‘rechtspersoon’ begrijpen om te begrijpen wat een
                ‘persoon’ is.</p>
<h4>Bestaat uit en is
                onderdeel van</h4>
<img src="image677.png"><img src="image679.png">
<p>Soms komt het voor dat
                een bepaald begrip bestaat uit onderdelen van andere begrippen.
                Deze constructie heeft een opbouw vergelijkbaar met een
                specialisatie of generalisatie:</p>
<p style="margin-left:30.7572pt">Een {begrip} bestaat
                uit een {een ander begrip} en een {nog een ander begrip} en..
                </p>
<p>Een voorbeeld is het
                begrip ‘adres’ in de BAG. Dit wordt gedefinieerd als: “Een adres
                is een .. bestaande uit de naam van een openbare ruimte, een
                nummeraanduiding en de naam van een woonplaats”. Om te begrijpen
                wat een adres betekent moet je begrijpen wat een ‘openbare
                ruimte’ is, wat een ‘nummeraanduiding’ is en wat een
                ‘woonplaats’ is.</p>
<p>Ook het
                tegenovergestelde komt voor. Een begrip kan onderdeel zijn van
                een ander begrip. Deze constructie ziet er als volgt uit:</p>
<p style="margin-left:27.9611pt">Een {begrip} is een
                onderdeel van een {een ander begrip} dat.. </p>
<p>Een voorbeeld is het
                begrip ‘vestiging’ in het NHR. Dit wordt gedefinieerd als ‘Een
                vestiging is een onderdeel van een maatschappelijke activiteit
                dat..’. Om dit te begrijpen moet je eerst begrijpen wat een
                maatschappelijke activiteit is.</p>
<p /><h4>Semantische relatie</h4>
<img src="image685.png">
<p>Tot slot kan een
                begrip betrekking hebben op een ander begrip. Dat heet een
                semantische relatie. Deze constructie komt vaak voor in
                combinatie met een specialisatie en ziet er dan als volgt uit:</p>
<p style="margin-left:27.9611pt">Een {begrip} is een
                {een ander begrip} dat betrekking heeft op {nog een ander
                begrip}.. </p>
<p>Een voorbeeld is het
                eerder genoemde begrip ‘zakelijk recht’ bij het Kadaster. De
                volledige definitie daarvan is ‘Een zakelijk recht is een ..
                recht op een zaak..’. In dit geval moet je ook begrijpen wat een
                ‘zaak’ is om het begrip ‘zakelijk recht’ te begrijpen.</p>
<h4>Intensionele en
                extensionele definities</h4>
<p>De klassieke
                definitieleer onderscheidt
                intensionele en extensionele definities. </p>
<ul>
	<li>In een intensionele definitie wordt een
                begrip uitgelegd in termen van een ander begrip met een nadere
                specificatie. In ons begrippenkader is dat een specialisatie of
                onderdeel van relatie in combinatie met een of meer semantische
                relaties.</li>
	<li>In een extensionele definitie wordt een
                begrip uitgelegd door een opsomming van de voorkomens ervan. In
                ons begrippenkader is dat een generalisatie of een bestaat uit
                relatie.</li>
</ul>
<p>In taxonomieën zijn
                specialisatie en generalisatie tegenovergesteld, dat wil zeggen
                als A een specialisatie van B is, is B een generalisatie van A.
                Dat geldt ook voor de “bestaat uit” relatie en de “onderdeel
                van” relatie. Als een adres is opgebouwd uit onder andere een
                straatnaam, dan is een straatnaam onderdeel van een adres. Maar
                als je het begrip adres definieert als iets dat is opgebouwd uit
                een straatnaam, huisnummer, etc. en een straatnaam als onderdeel
                van een adres, leidt dat tot een cirkelredenering. Om
                cirkelredeneringen te voorkomen volgen we daarom strikt de
                definitie-volgorde van de bron.</p><h4>Bronvermelding</h4>
<p>Het is van belang dat
                voor elk begrip een bronverwijzing (liefst een juridische) wordt
                gevonden, waarmee duidelijk wordt welk begrip bedoeld wordt.</p>
<h3>4.2.2 Definities en
                klare taal</h3>
<p>De formele definitie
                is typisch ontleend aan de wet of aan vakliteratuur. Dit is vaak
                in een begrippenkader dat alleen door ingewijden in het
                betreffende jargon is te begrijpen. Daarom is meestal een
                vertaling naar ‘klare taal’ nodig om een begrip ook voor
                niet-ingewijden duidelijk te beschrijven. Klare taal bevat
                uitsluitend woorden die door 95% van de mensen worden begrepen.
                Klare taal is altijd expliciet (‘klaar’). Het bevat geen
                impliciete duidingen. Er staat gewoon wat er staat, niets meer
                en ook niets minder. Bij het uitleggen in klare taal worden de
                volgende richtlijnen gebruikt:</p>
<ul>
	<li>Bij het uitleggen van een begrip in klare
                taal worden dezelfde logische constructies gebruikt als bij de
                formele definitie, namelijk specialisatie, generalisatie,
                opgebouwd uit, onderdeel van en semantische relatie. </li>
	<li>Termen die op zich niet klare taal zijn,
                maar ergens anders binnen het begrippenkader worden uitgelegd,
                kunnen worden gebruikt in deze logische constructies. </li>
	<li>Alle andere woorden in een uitleg moeten
                voorkomen in de zogenaamde B1 lijst. Dit is een beperkte
                woordenlijst die alleen woorden bevat waarvan bekend is dat 95%
                van alle mensen deze begrijpt. </li>
</ul>
<p>De klare taal uitleg
                verbindt vakjargon met het begrippenkader dat we als gewone
                mensen met elkaar gemeen hebben. Bovendien wordt via het begrip
                ook de link gelegd met de administratieve registratie.</p><img src="image694.png"><p>Er is voor gekozen om
                een volledig eigen vocabulaire op te bouwen. De reden hiervoor
                is om vrijheid te behouden in de precieze betekenis die we aan
                het model willen geven, in het bijzonder vanwege het axiomatisch
                stelsel. Zo zijn in SKOS de termen ‘broader’ en ‘narrower’
                gespiegeld, waardoor cirkelredeneringen mogelijk worden. BP4mc2
                verwijst zo veel mogelijk naar standaard vocabulaires. Daardoor
                kunnen applicaties die deze standaard vocabulaires ‘begrijpen’
                al heel veel van de samenhang van de in BP4mc2 gedefinieerde
                begrippen ‘begrijpen’. De volgende standaarden worden gebruikt:</p>
<table class="bordertable">
	<tr>
		<td>
			<p>skos</p>
		</td>
		<td>
			<p>http://www.w3.org/2004/02/skos/core#</p>
		</td>
	</tr>
	<tr>
		<td>
			<p>rdfs</p>
		</td>
		<td>
			<p>http://www.w3.org/2000/01/rdf-schema#</p>
		</td>
	</tr>
	<tr>
		<td>
			<p>dc</p>
		</td>
		<td>
			<p>http://dublincore.org/documents/dcmi-terms/</p>
		</td>
	</tr>
	<tr>
		<td>
			<p>owl</p>
		</td>
		<td>
			<p>http://www.w3.org/2002/07/owl#</p>
		</td>
	</tr>
	<tr>
		<td>
			<p>lifecycle</p>
		</td>
		<td>
			<p>http://vocab.org/lifecycle/schema</p>
		</td>
	</tr>
	<tr>
		<td>
			<p>ro</p>
		</td>
		<td>
			<p>http://www.obofoundry.org/ro/</p>
		</td>
	</tr>
</table><p>Het volledige
                begrippenkader met het bijbehorende vocabulaire is weergegeven
                in de onderstaande tabel.</p>
<table class="bordertable">
	<tr>
		<td>
			<p><span style="color:#0D7AB1;">Eigenschap</span></p>
		</td>
		<td>
			<p><span style="color:#0D7AB1;">Afgeleid
              van</span></p>
		</td>
	</tr>
	<tr>
		<td>
			<p>begrip</p>
		</td>
		<td>
			<p>skos:Concept</p>
		</td>
	</tr>
	<tr>
		<td>
			<p>naam</p>
		</td>
		<td>
			<p>skos:prevLabel</p>
		</td>
	</tr>
	<tr>
		<td>
			<p>domein</p>
		</td>
		<td>
			<p>skos:inSchem</p>
		</td>
	</tr>
	<tr>
		<td>
			<p>definitie</p>
		</td>
		<td>
			<p>skos:definition</p>
		</td>
	</tr>
	<tr>
		<td>
			<p>uitleg</p>
		</td>
		<td>
			<p>rdfs:comment</p>
		</td>
	</tr>
	<tr>
		<td>
			<p>toelichting</p>
		</td>
		<td>
			<p>skos:scopeNote</p>
		</td>
	</tr>
	<tr>
		<td>
			<p>rationale</p>
		</td>
		<td>
			<p>skos:editorialNote</p>
		</td>
	</tr>
	<tr>
		<td>
			<p>synoniem</p>
		</td>
		<td>
			<p>skos:altLabel</p>
		</td>
	</tr>
	<tr>
		<td>
			<p>bron</p>
		</td>
		<td>
			<p>dc:source</p>
		</td>
	</tr>
	<tr>
		<td>
			<p>specialisatie van</p>
		</td>
		<td>
			<p>skos:broader</p>
		</td>
	</tr>
	<tr>
		<td>
			<p>generalisatie van</p>
		</td>
		<td>
			<p>skos:narrower</p>
		</td>
	</tr>
	<tr>
		<td>
			<p>onderdeel van</p>
		</td>
		<td>
			<p>ro:part_of</p>
		</td>
	</tr>
	<tr>
		<td>
			<p>bestaat uit</p>
		</td>
		<td>
			<p>ro:has_part</p>
		</td>
	</tr>
	<tr>
		<td>
			<p>gerelateerd aan</p>
		</td>
		<td>
			<p>skos:semanticRelation</p>
		</td>
	</tr>
	<tr>
		<td>
			<p>zie ook</p>
		</td>
		<td>
			<p>skos:related</p>
		</td>
	</tr>
	<tr>
		<td>
			<p>lijkt op</p>
		</td>
		<td>
			<p>skos:relatedMatch</p>
		</td>
	</tr>
	<tr>
		<td>
			<p>gelijk aan</p>
		</td>
		<td>
			<p>skos:exactMatch</p>
		</td>
	</tr>
	<tr>
		<td>
			<p>exact gelijk aan</p>
		</td>
		<td>
			<p>owl:sameAs</p>
		</td>
	</tr>
</table>
<h3>4.2.3
                meta-eigenschappen</h3>
<p>Naast deze
                eigenschappen, kent de beschrijving van het begrip ook nog
                enkele specifieke meta-elementen. Deze meta-elementen helpen bij
                vastleggen en ondersteunen van het proces voor het beschrijven
                van een begrip. De meta-elementen zijn:</p>
<table class="bordertable">
	<tr>
		<td>
			<p><span style="color:#0D7AB1;">Eigenschap</span></p>
		</td>
		<td>
			<p><span style="color:#0D7AB1;">Afgeleid
              van</span></p>
		</td>
	</tr>
	<tr>
		<td>
			<p>status</p>
		</td>
		<td>
			<p>lifecycle:status</p>
		</td>
	</tr>
	<tr>
		<td>
			<p>verificatie annotatie</p>
		</td>
		<td>
			<p>skos:editorialNote</p>
		</td>
	</tr>
	<tr>
		<td>
			<p>validatie annotatie</p>
		</td>
		<td>
			<p>skos:editorialNote</p>
		</td>
	</tr>
	<tr>
		<td>
			<p>wijzigingsnotitie</p>
		</td>
		<td>
			<p>skos:changeNote</p>
		</td>
	</tr>
</table>
<h3>4.2.4 Grafische
                representative</h3>
<p>Een triple wordt vaak
                afgebeeld als een gerichte graaf: twee bolletjes (voorstelling
                van subject en object) die met elkaar verbonden zijn met een
                pijl die het ‘predicate’ voorstelt. Als het object zelf niet
                gebruikt wordt om verder door te verwijzen (omdat het geen URI
                is, maar een vaste waarde, een ‘literal’, dan wordt vaak in
                plaats van een bolletje een rechthoek gebruikt.</p><img src="image741.png">
<p>Wij sluiten aan op
                deze conventie. Daarbij onderscheiden wij verschillende pijlen
                die de verschillende relaties in het axiomatisch
                begrippenstelsel representeren. Daarbij hebben we ervoor gekozen
                om de beeldtaal zo veel mogelijk te laten lijken op UML, om een
                plaatje te kunnen maken dat herkenbaar is voor de meeste
                informatici en op hoofdlijnen ook juist begrepen kan worden.</p>
<p>Toch zijn er
                belangrijke verschillen die tot verwarring kunnen leiden als ons
                model ook echt als een UML model wordt ‘gelezen’. Dit is niet
                bedoeling. Het begrippenmodel is geen UML, en als de finesses
                van het model begrippen moeten worden, dan is het belangrijk om
                de verschillen goed te begrijpen. De belangrijkste verschillen
                zijn:</p>
<ul>
	<li>Onderscheid tussen generalisatie-van en
                specialisatie-van. In UML worden beiden getekend met een ‘IS A’
                relatie. Daarmee wordt in UML de omgekeerde (inverse) relatie
                ook verondersteld.</li>
	<li>Onderscheid tussen onderdeel-van en
                bestaat-uit. In UML wordt de ‘onderdeel-van’ en ‘bestaat-uit’
                relatie altijd getekend als een aggregatie, dus van het geheel
                naar zijn.</li>
</ul>
<p>Daarmee komen we tot
                onderstaande conventies voor een grafische representatie van een
                axiomatisch begrippenstelsel.</p>
<h4>Gerelateerd aan
                </h4><img src="image747.png">
<p>Een gestippelde lijn
                met pijlpunt geeft aan dat een begrip voor zijn betekenis
                afhankelijk is van een ander begrip.</p>
<h4>Generalisatie van
                </h4><img src="image749.png">
<p>Een vaste lijn met
                pijlpunt geeft aan dat een begrip een generalisatie is van een
                ander begrip.</p>
<h4>Specialisatie van
                </h4><img src="image751.png">
<p>Een vaste lijn met
                open pijlpunt geeft aan dat een begrip een specialisatie is van
                een ander begrip.</p>
<h4>Bestaat uit </h4><img src="image753.png">
<p>Een vaste lijn met een
                open ruit geeft aan dat een begrip bestaat uit een ander begrip
                (open ruit aan de kant van het ‘geheel’)</p>
<p /><h4>Onderdeel van </h4><img src="image700.png">
<p>Een gestippelde lijn
                met pijlpunt en een open bolletje geeft aan dat een begrip
                onderdeel is van een ander begrip (open bolletje aan de kant van
                het ‘onderdeel’)</p>
<h3>4.2.5 Voorbeeld</h3>
<p>Een op deze manier
                uitgewerkt voorbeeld van het model van de BAG is te vinden op
                <span style="color:#0D7AB1;text-decoration:underline;">http://bag.kadaster.nl</span> . Dit voorbeeld is
                beschikbaar als html webpagina, in turtle en als grafische
                representatie.</p>
<p>Dit voorbeeld laat ook
                mooi zien hoe de uri-strategie werkt. Wanneer in de browser de
                ‘vraag’ <span style="color:#0D7AB1;text-decoration:underline;">http://bag.kadaster.nl/id/begrip/Nummeraanduiding</span> wordt ingetoetst, geeft de
                achterliggende linked data store "some usefull information"
                terug via de webpagina <span style="color:#0D7AB1;text-decoration:underline;">http://bag.kadaster.nl/doc/begrip/Nummeraanduiding</span> en toont de bij dit begrip
                behorende informatie.</p>
<h2 id="gebeurtenissen">4.3 Gebeurtenissen</h2>
<h3>4.3.1 Model</h3>
<p>Gebeurtenissen hebben
                dezelfde kenmerken als begrippen die objecten aanduiden, maar
                hebben ook nog enkele andere kenmerken. Gebeurtenissen zijn
                alleen van belang als ze betrekking hebben op een object dat
                onderdeel uitmaakt van de registratie. Gebeurtenissen maken de
                dynamiek van een registratie zichtbaar. Om te begrijpen wat er
                is veranderd in een registratie helpt het om te zien wat er is
                gebeurd.</p>
<p>Omdat het
                begrippenkader is gebaseerd op een institutionele bron gaat het
                daarbij nog steeds om institutionele gebeurtenissen,
                bijvoorbeeld rechtshandelingen. Deze hebben altijd een
                aanleiding in de natuurlijke werkelijkheid. Institutionele
                gebeurtenissen zijn, zoals in de denkwijze aangegeven, onderdeel
                van de institutionele werkelijkheid en kennen daarmee vaak één
                of meerdere actoren, bijvoorbeeld de verkoper en de koper bij de
                overdracht van een huis. En niet iedereen is bevoegd om een
                institutionele gebeurtenis vast te leggen. Dat gebeurt door een
                beëdigd ambtenaar of door een notaris. Dit wordt een ‘agent’ (in
                de Engelse betekenis van het woord) genoemd. Tot slot zijn
                er de regels waaraan voldaan moet zijn voordat het feit kan
                plaatsvinden, de voorwaarde en de regels waaraan het resultaat
                van de gebeurtenis voldoet, de eindsituatie.</p>
<p>Bij het definiëren van
                begrippen worden de volgende richtlijnen gebruikt:</p>
<ul>
	<li>Een gebeurtenis hangt sterk samen met een
                handeling (in het engels een ‘Act’). Een handeling kan
                beschreven worden met een werkwoord, bijvoorbeeld x 'betaalt' y.
                Een gebeurtenis kan worden beschreven met een verzelfstandigd
                werkwoord, bijvoorbeeld ‘Het betalen’. Of als handeling:
                ‘Betalen rekening’ (dan is ook gelijk duidelijk waarop het
                werkwoord betrekking heeft). Voor gebeurtenissen geldt dat de
                nadruk niet ligt op de handeling (‘Het betalen’), maar op de
                overgang van beginsituatie (aanleiding+voorwaarde) naar
                eindsituatie. Dit zijn vaak woorden die eindigen op ‘ing’
                (hoewel dat niet altijd zo hoeft te zijn). In dit geval dus: ‘De
                betaling’ (De gebeurtenis bij het overdragen is niet
                overdraging, maar overdracht). Dit staat bekend onder het
                substantiveren van werkwoorden. Grappig is dat dit niet werkt
                voor werkwoorden die niet leiden tot een resultaat. Het lukt
                bijvoorbeeld niet voor ‘lopen’: de handeling lukt nog wel (‘het
                lopen’), maar de gebeurtenis niet. </li>
	<li>Daarnaast wordt ook voor een gebeurtenis
                de definitievorm “een {gebeurtenis} is {uitleg}” gehanteerd. Dan
                worden weer werkwoorden gebruikt in de definitie die algemener
                zijn dan in de gebeurtenis. Ook hier ontstaat dus uiteindelijk
                een axiomatisch begrippenstelsel van gebeurtenissen. </li>
	<li>De aanleiding wordt altijd beschreven met
                een voltooid deelwoord, bijvoorbeeld 'koper en verkoper zijn
                overeengekomen dat een bepaald zakelijk recht wordt verkocht'.
                </li>
	<li>De voorwaarde wordt beschreven met een
                werkwoord in de tegenwoordige tijd. Bijvoorbeeld 'de verkoper is
                eigenaar'. 'De levering gebeurt per notariële akte, die aan de
                volgende voorwaarden ... voldoet'. </li>
	<li>Ook de eindsituatie wordt beschreven in
                termen van een voltooid deelwoord, bijvoorbeeld 'de koper is
                eigenaar geworden'. </li>
</ul><h3>4.3.2 Gebeurtenis</h3>
<p>Een gebeurtenis kent,
                naast de eigenschappen van een begrip, de volgende
                eigenschappen:</p>
<table class="bordertable">
	<tr>
		<td>
			<p><span style="color:#0D7AB1;">Eigenschap</span></p>
		</td>
		<td>
			<p><span style="color:#0D7AB1;">Afgeleid
              van</span></p>
		</td>
	</tr>
	<tr>
		<td>
			<p>actor</p>
		</td>
		<td>
			<p>BP4mc2 specifiek</p>
		</td>
	</tr>
	<tr>
		<td>
			<p>agent</p>
		</td>
		<td>
			<p>BP4mc2 specifiek</p>
		</td>
	</tr>
	<tr>
		<td>
			<p>object</p>
		</td>
		<td>
			<p>BP4mc2 specifiek</p>
		</td>
	</tr>
	<tr>
		<td>
			<p>aanleiding</p>
		</td>
		<td>
			<p>BP4mc2 specifiek</p>
		</td>
	</tr>
	<tr>
		<td>
			<p>voorwaarde</p>
		</td>
		<td>
			<p>BP4mc2 specifiek</p>
		</td>
	</tr>
	<tr>
		<td>
			<p>eindsituatie</p>
		</td>
		<td>
			<p>BP4mc2 specifiek</p>
		</td>
	</tr>
	<tr>
		<td>
			<p>tijdsaspecten</p>
		</td>
		<td>
			<p>BP4mc2 specifiek</p>
		</td>
	</tr>
</table>
<p>De beschrijving van de
                gebeurtenis kent dezelfde meta-elementen als de beschrijving van
                begrippen.</p>
<p>Een gebeurtenis is
                gerelateerd aan één of meerdere actoren, objecten en/of agenten.
                Actoren, objecten en agenten kunnen worden beschreven als
                ‘gewone’ begrippen.</p>
<h3>4.3.3 Voorbeeld</h3>
<p>Een op deze manier
                uitgewerkt voorbeeld van het model van de BRK is te vinden op
                <span style="color:#0D7AB1;text-decoration:underline;">http://brk.kadaster.nl/id/begrip/Overdracht_eigendom
                </span>. Ook dit is
                beschikbaar in turtle, als html webpagina en als grafische
                representatie.</p>
<h2 id="datamodel">4.4 Datamodel</h2>
<p>De registratie zelf
                bevat data. Deze wordt vastgelegd conform een datamodel waarin
                dataklassen, eigenschappen e.d. worden beschreven. Dat kan een
                klassiek relationeel datamodel zijn dat typisch wordt vastgelegd
                in UML, bijvoorbeeld conform het best-practices metamodel. Het
                kan ook een ontologie zijn die één op één uitwerking is van het
                begrippenmodel.</p>
<h3>4.4.1 Vertaling
                begrippenkader naar een relationeel datamodel</h3>
<p>Het begrippenkader is
                bruikbaar om met domeineigenaren en data afnemers te
                communiceren over de inhoud van een registratie. Het vertalen
                van dit begrip naar een samenhangend datamodel is het werkveld
                van de data architect. Een datamodel kan worden opgevat als een
                ontwerp van een structuur waarin data over de begrippen in het
                semantische model kunnen worden opgeslagen. Het onderstaande
                model is een metamodel voor een relationeel model dat is
                gebaseerd op het metamodel dat is ontwikkeld in de werkgroep
                ‘best practices basisregistraties’. Dit metamodel is gebaseerd
                op het RSGB metamodel. Het model bevat objectklassen,
                attribuutklassen, gegevensgroepen (een set samenhangende
                attribuutklassen) en relatieklassen.</p>
<p>Met behulp van
                onderstaand vocabulaire wordt een klassiek relationeel model dat
                is gemaakt op basis van het RSGB metamodel één op één vertaald
                naar een rdf beschrijving. Het model blijft natuurlijk gewoon
                relationeel, maar de beschrijving van de data (in UML de
                ‘classes’) in het relationele systeem komt hiermee beschikbaar
                als linked data en kan daardoor worden verbonden met de
                beschrijving van andere data.</p>
<p>Een op deze manier
                uitgewerkt voorbeeld van het model van de BRK is te vinden op
                <span style="color:#0D7AB1;text-decoration:underline;">http://brk.kadaster.nl/def/gegevenselement/AdresseerbaarObject#hoofdadres
                </span>. Dit voorbeeld
                is beschikbaar als html webpagina, in turtle en als grafische
                representatie.</p>
<p>Dit voorbeeld laat ook
                mooi zien hoe de uri-strategie voor het beschrijven van een
                datamodel werkt. Het intypen van bovenstaande URL zal leiden tot
                de weergave van de pagina <span style="color:#0D7AB1;text-decoration:underline;">http://brk.kadaster.nl/def/gegevenselement/AdresseerbaarObject
                </span>(het deel voor
                de "#"). Met andere woorden: de beschrijving van de
                entiteit "Adresseerbaar object".</p>
<h3>4.4.2 Metadata</h3>
<p>Metadata gaan over
                pragmatische zaken zoals de wijze waarop data worden ingewonnen,
                de kwaliteit (tijdigheid, betrouwbaarheid en volledigheid) en de
                status (authenticiteit) van data die over ‘het ding dat met een
                begrip wordt aangeduid’ worden vastgelegd. Metadata zijn nodig
                om reikwijdte en bruikbaarheid van data beter te begrijpen.</p><p>Metadata kunnen op
                verschillende niveaus worden vastgelegd. Metadata kan betrekking
                hebben op alle data van een bepaald type in de registratie, op
                data van een bepaald type die zijn verzameld gedurende een
                bepaalde periode maar ook op specifieke data. Het metagegeven
                ’wijze van inwinning’ wordt meestal per data-element
                gedefinieerd. Kwaliteitsmetingen kunnen worden gebaseerd op een
                audit over een bepaalde periode. En de BAG kent bijvoorbeeld het
                element ‘gebaseerd op proces verbaal’. Dat betekent dat data
                over een specifiek object zijn geconstateerd door iemand die ter
                plekke is gaan kijken en de administratieve werkelijkheid in
                overeenstemming heeft gebracht met natuurlijke werkelijkheid.</p>
<h3>4.4.3 Waardelijsten</h3>
<p>Een speciale categorie
                waarin informatie over begrippen wordt vastgelegd betreft
                waardelijsten. Waarden zijn termen die bepaalde, samenhangende
                begrippen aanduiden waaraan in verschillende toepassingen en
                soms zelfs bij verschillende organisaties wordt gerefereerd.
                Soms worden dit daarom ook referentiedata genoemd.</p>
<p>Elementen in een
                waardelijst worden stuk voor stuk aangeduid met een begrip in
                het begrippenkader. Een voorbeeld uit de BAG is het
                ‘gebruiksdoel’ van een ‘pand’. Dat kan ‘wonen’, ‘winkel’,
                ‘kantoor’, et cetera zijn. Semantisch betekent dit dat er
                verschillende soorten panden zijn, namelijk woonhuizen, winkels
                en kantoren. Om het datamodel overzichtelijk te houden is in de
                BAG de ontwerpkeuze gemaakt om 1 objecttype te definiëren. Dit
                heeft als attribuuttype ‘gebruiksdoel’, dat de waarden “wonen”,
                “winkel”, “kantoor”, et cetera in de waardelijst kan aannemen.
                Bijkomend voordeel is dat het datamodel niet hoeft te worden
                aangepast als er een gebruiksdoel bij komt. Dan hoeft alleen
                maar een nieuw element aan de waardelijst te worden toegevoegd.</p>
<h3>4.4.4 Vertaling van
                het begrippenkader naar een owl/dl ontologie</h3>
<p>De traditionele manier
                is om een datamodel te presenteren als entiteit-attribuut model
                (relationeel model of object model. Dergelijke modellen zijn
                ‘closed world’ modellen: het model veronderstelt dat de gegevens
                in het model niets meer betekenen dan wat oorspronkelijk bedoeld
                was met dit model. Een gegeven behoort bij een entiteit. Zo'n
                model zou je kunnen representeren als een letterbak: het maakt
                niet uit wat je er in stopt, maar linksboven horen de A's te
                zitten. Een andere eigenschap van een entiteit-attribuut model</p><p>is dat een attribuut
                slechts betekenis heeft als onderdeel van de entiteit. Zo heeft
                het attribuut "naam" pas betekenis als duidelijk is
                waar het attribuut bij hoort: woonplaats.naam,
                openbareRuimte.naam.</p>
<p>Een datamodel dat meer
                bij Linked Data past is een ontologie. Een ontologie kent een
                klasse-eigenschap model. Dergelijke modellen zijn ‘open world’
                modellen: het model veronderstelt dat er eerst gegevens zijn, en
                dat vervolgens deze gegevens worden geclassificeerd. Meerdere
                classificaties op hetzelfde gegeven zijn daarbij gebruikelijk.
                Zo'n model zou je kunnen representeren als een ‘tag’: je begint
                met de gegevens, om ze vervolgens een of meerdere ‘tags’ te
                geven. Een andere eigenschap van een klasse-eigenschap model is
                dat een eigenschap op zichzelf betekenis heeft. Het is geen
                onderdeel van de klasse. Zo heeft de eigenschap "naam"
                al direct betekenis. Als er onderscheid nodig is tussen de naam
                van een woonplaats en de naam van een openbare ruimte, dan zijn
                twee eigenschappen nodig: woonplaatsnaam, naamOpenbareRuimte.</p>
<p>Waar de toepassing van
                SKOS gebruikelijk is voor het definiëren van begrippen, is het
                gebruik van OWL gebruikelijk bij het maken van een
                instantieerbare ontologie.</p>
<h3>4.4.5 Grafische
                representative</h3><img src="image769.png">
<p>Voor elke owl:Class
                wordt een elipse gebruikt. Voor elk owl:DatatypeProperty wordt
                een rechthoek gebruikt. Voor elk owl:ObjectProperty wordt een
                rechthoek met afgevlakte hoeken gebruikt. In bovenstaand
                voorbeeld is bovendien een kleurstelling gebruikt. Deze is vrij
                te kiezen..</p>
<p /><p>Alle pijlen in het
                model hebben een richting:</p>
<ul>
	<li>De vaste pijl met open pijlpunt geeft een
                rdfs:subClassOf relatie aan </li>
	<li>De gebogen lijn zonder pijlpunt geeft aan
                dat het rdfs:domein van het betreffende owl:DatatypeProperty of
                owl:ObjectProperty gelijk is aan de owl:Class waar de lijn
                uitkomt </li>
	<li>De vaste pijl vanuit een een
                owl:ObjectProperty verbindt deze met een owl:Class (de
                rdfs:range) </li>
</ul>
<p>Merk op dat het niet
                verplicht is dat een owl:objectProperty en een
                owl:DatatypeProperty een rdfs:range of rdfs:domein hebben. Zij
                kunnen dus ook los op zichzelf, of (bij objectproperties) slecht
                aan 1 kant verbonden zijn met een ander element.</p>
<h3>4.4.6 Voorbeeld</h3>
<p>Een op deze manier
                uitgewerkt voorbeeld van het model van de BAG is te vinden op
                <span style="color:#0D7AB1;text-decoration:underline;">http://bag.kadaster.nl/def/ontologie#AdresseerbaarObject
                </span>. Dit voorbeeld
                is beschikbaar als html webpagina, in turtle en als grafische
                representatie.</p>
<hr/>
<h1 id="werkwijze">5. Werkwijze</h1>
<p>De werkwijze bij
                BP4mc2 bestaat grofweg uit vier fasen, te weten:</p>
<ol>
	<li>Inventariseren en analyseren van de
                samenhang van begrippen</li>
	<li>Redigeren, valideren en verifiëren van
                begrippen</li>
	<li>Aanbrengen van samenhang tussen begrippen
                en het datamodel</li>
	<li>Publiceren</li>
</ol>
<p>In elke paragraaf van
                dit hoofdstuk gaan we op een fase in.</p>
<p>Elk begrip kan zich in
                een andere fase bevinden. Wel is het gebruikelijk dat de fasen
                inventarisatie en analyse voor alle begrippen in een domein
                gelijktijdig wordt uitgevoerd. In het geval van een
                basisregistratie is het doel het inzichtelijk maken van de
                inhoud en de werking van die basisregistratie, inclusief de
                rationale daarachter. Omdat basisregistraties een wettelijke
                grondslag hebben is deze rationale in de regel juridisch.</p>
<h2 id="inventariseren">5.1 Inventariseren</h2>
<h3>5.1.1 Bepalen van een
                basisset van te definiëren begrippen</h3>
<p>Voor de meeste
                domeinen is er meestal wel een bron die gebruikt kan worden als
                een eerste basisset van te definiëren begrippen:</p>
<ol>
	<li>De meeste moderne wetten of standaarden
                bevatten aan het begin een opsomming van de belangrijkste
                begrippen. Een voorbeeld hiervan is Artikel 1 van de wet op de
                BAG;</li>
	<li>Veel organisaties kennen een
                woordenlijst, glossary of woordenboek met de belangrijkste
                begrippen;</li>
	<li>Als er al een (logisch) datamodel bestaat
                voor het domein, dan kunnen de entiteiten, attributen en
                waardenlijsten gebruikt worden als eerste basisset.</li>
</ol>
<p>Het is niet
                noodzakelijk om een strikte keuze te maken uit één van deze drie
                bronnen. Een combinatie is goed denkbaar. Het heeft de voorkeur
                om de wet in ieder geval als uitgangspunt te nemen voor de
                terminologie en de definities.</p><p>Indien in een complex
                domein een goed uitgewerkt datamodel voorhanden is, kan dit een
                nuttige aanvullende bron zijn. Bedenk wel dat het met enige
                argwaan bekeken moet worden: het datamodel is vaak ontstaan
                vanuit een ICT-blik met als doel om te komen tot de opslag en
                verwerking van data in de administratieve werkelijkheid. Het kan
                zijn dat de ontwerper van het datamodel gekozen heeft voor
                andere termen en andere structuren, dan de termen en structuren
                die daadwerkelijk in de institutionele werkelijkheid gebruikt
                worden in het domein.</p>
<h4>Begrippen uit de wet</h4>
<p>Een moderne wet begint
                vaak met een opsomming van de begrippen die in de wet worden
                gebruikt. Ook wordt daarbij vaak een definitie gebruikt. Deze
                definities en begrippen kunnen overgenomen worden. Van belang is
                om zo letterlijk mogelijk de term uit de wet over te nemen.</p>
<p>De wetgeving bestaat
                niet alleen uit de wet, maar kent een gelaagdheid. Zo kan de wet
                in formele zin verder ingevuld zijn via een algemene maatregel
                van bestuur, en vervolgens in ministeriële regelingen,
                plaatselijke verordeningen en beleidsregels van een
                uitvoeringsorganisatie. Het is van belang om deze structuur te
                volgen en ook de nadere detaillering mee te nemen. De meeste
                begrippen zullen vaak al wel in de wet benoemd zijn, maar voor
                de precieze invulling kan het noodzakelijk zijn om verder in de
                structuur te duiken.</p>
<p>Een voorbeeld hiervan
                is de Wet op de BAG. Hiervoor zijn de volgende bronnen relevant:</p>
<ul>
	<li>De Wet Basisregistraties Adresssen en
                Gebouwen;</li>
	<li>Besluit basisregistraties adressen en
                gebouwen;</li>
	<li>Regeling basisregistraties adressen en
                gebouwen;</li>
	<li>Catalogus grondslagen basisregistraties
                adressen en gebouwen.</li>
</ul>
<p>Deze laatste bron
                bevat eigenlijk al een hele mooie opsomming van alle begrippen,
                definities en hun samenhang. Niet in alle gevallen is het zo
                mooi uitgewerkt, maar in het geval van deze basisregistratie is
                veel van het ‘uitzoekwerk’ al gedaan.</p>
<p /><h4>Begrippen uit een
                glossary</h4>
<p>Veel organisaties
                hebben wel een glossary of woordenlijst van een domein. Sterker
                nog: het is de ervaring dat er voor één domein vaak meerdere
                woordenlijsten bestaan in één organisatie. Vaak zijn deze
                woordenlijsten ontstaan vanuit een project of vanuit een
                specifieke context. Dat is niet erg, zolang duidelijk is welke
                woordenlijsten er allemaal zijn en wie de beheerder van een
                dergelijke woordenlijst is.</p>
<p>Van belang is om zo
                snel mogelijk alle woordenlijsten bij elkaar te plaatsen, zodat
                duidelijk is waar sprake is van synoniemen en homoniemen. Op
                basis van deze totaallijst kan dan in eerste instantie de juiste
                terminologie gekozen worden: welke termen als ‘naam’
                (voorkeursterm) voor de uiteindelijk te definiëren begrippen
                zullen worden gebruikt, en welke termen als ‘synoniem’ worden
                bestempeld.</p>
<p>Alle definities die in
                de woordenlijsten voorkomen kunnen mooi gebruikt worden als
                suggesties voor de formele definitie. Vaak komt het voor dat in
                woordenlijsten eigenlijk geen formele definities staan, maar
                meer toelichtingen of aanvullende uitleg.</p>
<p>Bedenk dat elke
                definitie in dergelijke woordenlijsten vaak een uitleg is voor
                een specifieke doelgroep. Je kunt de definitie dan ook gebruiken
                als een toets of de uiteindelijke uitleg of definitie wel goed
                te begrijpen is voor deze doelgroep. Uiteindelijk is het de
                bedoeling dat er precies één formele definitie overblijft. Wel
                kunnen meerdere toelichtingen voor specifieke doelgroepen handig
                zijn.</p>
<p>De inventarisatie is
                afgerond als voor elke term uit de oorspronkelijke
                woordenlijsten is vastgesteld of deze term als naam voor een
                begrip gebruikt wordt, een synoniem is van een begrip of
                terzijde wordt geschoven als (voorlopig) niet relevant voor de
                basisset.</p>
<h4>Begrippen uit een
                datamodel</h4>
<p>De meeste organisaties
                kennen voor een specifiek domein een datamodel. Daarin worden
                alle objecten, attributen en relaties uit de registratie
                benoemd. Voor de BRK is hiertoe bijvoorbeeld de documentatie van
                het InformatieModel Kadaster (IMKAD) gebruikt.</p><p>Waarden uit
                waardelijsten, met namen van ‘soorten’, ‘typen’ of ‘klassen’,
                zijn erg relevant voor de basisset van begrippen. Dergelijke
                waardelijsten bevatten vaak juridisch relevante begrippen, die
                “uit” het datamodel zijn gehaald op grond van
                normalisatieregels. </p>
<p>Elke naam van een
                objectklasse wordt een naam voor een begrip. Ook elke naam van
                een attribuutklasse wordt een naam van een begrip. Daarbij kan
                het voorkomen dat de naam van de attribuutklasse aangepast moet
                worden. Datamodel-specifieke attribuutklassen (vaak met namen
                als “id”, “code”, “type”, “soort”, “klasse”) worden weggelaten.
                Let op het belangrijke verschil tussen de letterlijke naam
                ”type” in deze alinea en het begrip ‘typen’ in de vorige alinea.
                Namen van relaties worden in principe ook namen van begrippen,
                hoewel de naam van de rol die een objectklasse in een relatie
                vervult vaak een betere naam is voor een begrip.</p>
<p>De relaties in een
                datamodel geven richting aan de relaties tussen begrippen. Ook
                hier is enige argwaan op zijn plaats: relaties tussen twee
                objectklassen zijn soms administratief van aard, en drukken dan
                in mindere mate de betekenisafhankelijkheid tussen twee
                begrippen uit. Uiteindelijk is het belangrijker wat de definitie
                van een begrip wordt, dan dat alle relaties uit het datamodel
                worden overgenomen.</p>
<p>Bij het definiëren van
                een begrippenstelsel op basis van een datamodel kunnen de
                volgende aanbevelingen worden gebruikt.</p>
<ul>
	<li>Subtypen uit het datamodel en uit
                waardenlijsten worden vertaald naar een “specialisatie van” of
                “generalisatie van” relatie. </li>
	<li>Aggregaties en composities uit het
                datamodel worden vertaald naar een “bestaat uit” of “onderdeel
                van” relatie.</li>
	<li>Associaties uit het datamodel worden
                vertaald naar een “gerelateerd aan” relatie, mits sprake is van
                betekenisafhankelijkheid tussen de begrippen. Ook de rolnamen
                van de associaties kunnen zo tot begrippen leiden;</li>
	<li>De overige attributen worden vertaald
                naar de taxonomische relatie “is eigenschap van”. </li>
</ul><h3>5.1.2 Bepalen basisset
                van te definiëren gebeurtenissen</h3>
<p>Voor het vaststellen
                van de relevante gebeurtenissen, is het handig om uit te gaan
                van de levenscycli van de verschillende begrippen uit de
                basisset begrippen.</p>
<p>Niet alle begrippen
                hebben een levenscyclus. Er zijn begrippen die specifiek een
                ‘aard’ of ‘omstandigheid’ van een ander begrip beschrijven
                (zoals het begrip ‘bouwjaar’ uit de BAG geen eigen levenscyclus
                kent, maar een eigenschap is van een pand). Dergelijk begrippen
                kunnen voor het bepalen van de gebeurtenissen buiten beschouwen
                gelaten worden.</p>
<p>In sommige gevallen
                blijkt dat een gebeurtenis ook al als begrip is geïdentificeerd.
                Dit soort begrippen eindigen vaak op “ing”: betaling, vestiging,
                vergunningverlening. Dit soort begrippen worden uit de basisset
                begrippen gehaald, en direct geplaatst in de basisset
                gebeurtenissen.</p>
<p>Sommige begrippen
                kunnen worden gegroepeerd, aangezien zij dezelfde levenscyclus
                kennen of in de basisset al als “specialisatie van” of
                “generalisatie van” andere begrippen zijn geïdentificeerd.</p>
<p>Per groep begrippen
                met een unieke levenscyclus wordt vervolgens gekeken welke
                aanleidingen in de natuurlijke werkelijkheid leiden tot een
                aanpassing van de levenscyclus van het begrip. Voor een pand uit
                de BAG zijn dit bijvoorbeeld aanleidingen als “vergunning
                verleend voor bouw van een pand”, “bouw van het pand gestart”,
                “pand in gebruik genomen”.</p>
<p>Dit geeft uiteindelijk
                een volledig overzicht van alle relevante gebeurtenissen en de
                samenhang met de (groepen van) begrippen. Op het moment dat voor
                alle (groepen van) begrippen duidelijk is met welke
                gebeurtenissen de volledige levenscyclus wordt beschreven, is
                het model compleet.</p>
<p>Na het identificeren
                van alle gebeurtenissen, is het nog noodzakelijk om de
                gebeurtenissen te relateren aan de rest van het begrippenmodel.
                Dit kan overigens ook weer leiden tot nieuwe begrippen:</p>
<ul>
	<li>Elke gebeurtenis heeft één of meerdere
                actoren die betrokken zijn bij de gebeurtenis. Elke actor is een
                begrip.</li>
	<li>De meeste gebeurtenissen hebben een
                object waarover de gebeurtenis gaat. Elk object is een begrip.</li>
</ul><ul>
	<li>Elke gebeurtenis heeft een aanleiding in
                de natuurlijke werkelijkheid. In deze aanleiding wordt vaak
                verwezen naar actoren en objecten.</li>
	<li>Elke gebeurtenis kent voorwaarden die
                moeten gelden voordat sprake kan zijn van de gebeurtenis. Deze
                voorwaarde wordt beschreven in termen van de actoren en
                objecten.</li>
	<li>Elke gebeurtenis kent een eindsituatie
                die geldt na afloop van de gebeurtenis. Deze eindsituatie wordt
                beschreven in termen van actoren en objecten.</li>
</ul>
<h2 id="rvv">5.2 Redigeren,
                valideren en verifiëren</h2>
<h3>5.2.1 Redigeren:
                definiëren en documenteren</h3>
<p>Per begrip en
                gebeurtenis worden de definitie en overige documentatie
                geredigeerd door een juridisch medewerker. Van belang is dat
                deze juridisch medewerker kennis heeft van het domein en de weg
                weet in de verschillende wetteksten (formele wet, algemene
                maatregelen van bestuur, ministeriële regelingen). In de
                praktijk blijkt een HBO opgeleide jurist met minimaal twee jaar
                ervaring in het domein effectief deze redactieslag kan
                uitvoeren.</p>
<h3>5.2.2 Valideren</h3>
<p>Om de
                redactiewerkzaamheden zo effectief mogelijk uit te kunnen
                voeren, is het van belang dat de redacteur geen
                verantwoordelijkheid hoeft te nemen voor de juridische
                juistheid. De redacteur voert zo goed mogelijk het proces uit
                dat is afgesproken en zorgt voor de juiste bronvermeldingen.</p>
<p>De
                verantwoordelijkheid voor de juridische juistheid ligt bij de
                domeineigenaar. Per organisatie en per domein kan dit
                verschillen. Bij de BRK is dit bijvoorbeeld letterlijk in de wet
                verankerd: de Bewaarder is verantwoordelijk. In andere gevallen
                kan dit complexer liggen en kan het nodig zijn om een specifieke
                persoon voor een specifiek domein aan te wijzen.</p>
<p>Doordat de
                domeineigenaar al een netjes uitgewerkt model krijgt, verloopt
                het valideren van de beschrijvingen relatief efficiënt. Degene
                die de validatie uitvoert mag zich beperken tot een “goed” of
                “niet-goed” oordeel, hoewel het vaak sneller gaat als degene die
                de validatie uitvoert zelf de verbetering doorvoert of even
                mondeling afstemt met de redacteur.</p><h3>5.2.3 Verifiëren</h3>
<p>Het ingevulde raamwerk
                moet niet alleen juridisch juist zijn, maar het moet ook passen
                in de overige raamwerken en in lijn zijn met de regels die
                gelden voor BP4MC2. Dit wordt geverifieerd door een medewerker
                met specifieke kennis op het gebied van kennistechnologie en
                semantiek. Deze detecteert onder andere cirkelredenaties en
                onvolledig of onduidelijke definities van begrippen.</p>
<h2 id="defdatamodel">5.3 Definiëren
                datamodel</h2>
<p>Door eerst een
                begrippenkader te definiëren en daarna het datamodel te
                beschrijven kan het datamodel gebruik maken van dat
                begrippenkader. Een datamodel is een beschrijving van een
                structuur waarin data kunnen worden opgeslagen. Die data hebben
                betrekking op identificeerbare objecten in de natuurlijke,
                administratieve of institutionele werkelijkheid, bijvoorbeeld:</p>
<ul>
	<li>Data over een ‘pand’ uit de BAG verwijzen
                naar eigenschappen van dat pand die je als mens daadwerkelijk
                kunt waarnemen in de natuurlijke werkelijkheid;</li>
	<li>Data over een ‘eigendom’ uit de BRK
                verwijzen naar het eigendomsrecht waar je als rechtspersoon
                daadwerkelijk aanspraak op kunt maken in de juridische
                werkelijkheid (het zal stand houden bij een rechter);</li>
	<li>Data over een ‘gegevensregistratie’ in de
                BAG verwijzen naar de data die daadwerkelijk in de administratie
                van de BAG aanwezig zijn. Bijvoorbeeld de datum van registratie
                van een gegeven in de BAG.</li>
</ul>
<p>Er zijn twee
                alternatieven denkbaar voor de definitie van het datamodel:</p>
<ol>
	<li>We beschrijven het bestaande relationele
                of object-georiënteerde datamodel van de basisregistratie. We
                proberen niet om de administratie aan te passen, en accepteren
                dat het huidige informatiesysteem vooral nog relationeel of
                object-georiënteerd is opgezet.</li>
	<li>We werken toe naar een volledige Linked
                Data administratie, waarbij de data uit deze administratie
                daadwerkelijk als Linked Data beschikbaar gesteld wordt en als
                ontologie beschreven is.</li>
</ol><h3>5.3.1 Beschrijven van
                een relationeel datamodel</h3>
<p>Omdat alle begrippen
                om pragmatische redenen al waren afgeleid uit het datamodel is
                de relatie bekend tussen een begrip en het data-element waarin
                informatie wordt opgeslagen over een object van het type dat
                wordt aangeduid met dat begrip.</p>
<p>Definities van
                data-objecten krijgen dan de volgende vorm:</p>
<p style="margin-left:13.9804pt">“Het entiteittype
                OpenbareRuimte bevat de data over objecten die worden aangeduid
                met het begrip OpenbareRuimte.” </p>
<p>Soms worden begrippen
                in een datamodel gegroepeerd en gegeneraliseerd. Dat leidt tot
                een definitie als:</p>
<p style="margin-left:13.9804pt">“Het entiteittype
                AdresseerbaarObject is een generalisatie van de entiteittype
                Verblijfsobject, Ligplaats en Standplaats.” </p>
<p>Het begrip
                ‘adresseerbaar object’ komt in de wet niet voor, maar is in het
                datamodel opgevoerd als hulpmiddel om aan zowel
                verblijfsobjecten, ligplaatsen en standplaatsen een adres te
                kunnen toekennen, het is een zogenaamd ‘abstract datatype’, dat
                niet zichtbaar is in de natuurlijke, noch in de juridische
                werkelijkheid.</p>
<p>Een laatste categorie
                zijn begrippen die juridisch allemaal hun eigen betekenis
                hebben, maar in het datamodel geclusterd worden. Dit komt vooral
                voor in meer ingewikkelde registraties die al wat een langere
                geschiedenis hebben. Een voorbeeld zijn de rechten die worden
                vastgelegd in de BRK:</p>
<p style="margin-left:13.9804pt">“Het datatype
                ZakelijkRecht bevat de data over objecten die worden aangeduid
                met de begrippen Eigendom, Opstal, Erfpacht, Vruchtgebruik,..”</p>
<h3>5.3.2 Beschrijven van
                een ontologie</h3>
<p>Voor de BAG is een
                vertaling gemaakt van het begrippenmodel naar een ontologie die
                hier direct op aansluit. Daarbij wordt de relatie tussen
                klassen, eigenschappen en begrippen 1 op 1:</p>
<ul>
	<li>Voor elk objectiveerbaar begrip ontstaat
                een klasse. Zo bevat de klasse met de naam “OpenbareRuimte” de
                data over de objecten die worden aangeduid met het begrip met de
                naam “Openbare ruimte”.</li>
</ul><ul>
	<li>Voor elk begrip dat een eigenschap is van
                een klasse en geen verwijzing is naar een ander begrip, ontstaat
                een data-eigenschap. Zo representeert de eigenschap met de naam
                “bouwjaar” het begrip met de naam “Bouwjaar”. (Let op de
                hoofdletterconventie)</li>
	<li>Voor elk begrip dat een eigenschap is van
                een klasse en wel een verwijzing is naar een ander begrip,
                ontstaat een object-eigenschap. Zo representeert de eigenschap
                ‘ligt in’ de relatie tussen de klassen ‘OpenbareRuimte’ en
                ‘Woonplaats’.</li>
</ul>
<p>Datamodellen omvatten
                ook data die betrekking heeft op de data in het datamodel zelf.
                Voorbeelden hiervan zijn: datum en tijdstip waarop een gegeven
                in de registratie is vastgelegd, wie het gegeven heeft opgevoerd
                en de geldigheid van het gegeven. We schetsen hier twee
                mogelijkheden om dit in een ontologie te modelleren:</p>
<ol>
	<li>Reïficatie van de data. Dat wil zeggen
                dat alle uitspraken in het datamodel worden uitgewerkt tot
                afzonderlijke triples. Een letterlijke vertaling van een
                relationeel datamodel naar een Linked Data representatie zal
                zo’n type ontologie tot gevolg hebben. Het nadeel van zo’n
                datamodel is dat de omvang van de triple store hierdoor 3x zo
                groot wordt. Een ander nadeel is dat de SPARQL queries die nodig
                zijn om een dergelijk datamodel te bevragen veel ingewikkelder
                zijn.</li>
	<li>Gebruik maken van het feit dat triples
                onderdeel zijn van een graph. Dat wil zeggen dat alle triples
                die dezelfde “metadata” hebben ook in dezelfde graph worden
                gezet. Door deze graph een URI te geven (het wordt dan een
                ‘named graph’), kan extra data over de graph weer als ‘normale’
                triples opgeslagen worden. Het nadeel van deze methode is dat
                hiervoor een quad store noodzakelijk is, en dit zal gaan leiden
                tot erg veel verschillende named graphs. Niet elke quad store is
                ingericht op een zeer groot aantal graphs.</li>
</ol>
<p>Puur functioneel gaat
                onze voorkeur uit naar de tweede oplossing. Deze oplossing is in
                de praktijk ook al vaker ingezet (zie bijvoorbeeld: [JENI]). Het
                betekent wel dat de Linked Data representatie zal afwijken van
                de oorspronkelijke relationele beschrijving van het datamodel.</p><p>In de Linked Data
                representatie komt veel meer nadruk te liggen op de
                gebeurtenissen die aanleiding hebben gehad tot het wijzigen van
                de data in de administratie. Voor elk van deze gebeurtenissen
                wordt vastgelegd:</p>
<ul>
	<li>De gebeurtenis die heeft plaatsgevonden;</li>
	<li>Gegevens over tijd en plaats (zowel
                formele historie als materiële historie);</li>
	<li>Herkomstinformatie (zoals bron en
                auteur).</li>
</ul>
<p>Door deze manier van
                modelleren blijkt bovendien dat er in termen van Linked Data
                eigenlijk geen “CRUD” meer bestaat, maar alleen nog “CR”
                (toevoegen en lezen). Het wijzigen van data komt neer op het
                toevoegen van een nieuwe versie, het verwijderen van data komt
                neer op het toevoegen van een uitspraak bij bepaalde gegevens
                dat deze niet meer actueel zijn.</p>
<p>Op deze wijze kan
                invulling gegeven worden aan het principe: “anybody can say
                anything about anything”. Maar bovendien wordt ook de
                integriteit van de uitspraken (de data) behouden: bij het
                vastleggen wordt ook vastgelegd wie de uitspraak deed, wanneer
                dit werd gedaan en vanuit welke context. Op die wijze is altijd
                helder welke data op een zeker moment in tijd en vanuit welke
                context de ‘correcte’ data is.</p>
<p>Een dergelijk manier
                van publiceren lijkt sterk op het idee van een datamodel zoals
                is ontwikkeld voor datawarehouses (datavault technologie, zie
                [DATAVAULT]) en voor sommige gedistribueerde database systemen
                (bijvoorbeeld Datomic, zie [DATOMIC]).</p>
<h2 id="publiceren">5.4 Publiceren</h2>
<p>In principe wordt het
                semantisch raamwerk gepubliceerd met geverifieerde begrippen.
                Het is echter ook mogelijk begrippen met de status 'gevalideerd'
                en/of 'ter validatie' al vast te publiceren. De begrippen,
                gebeurtenissen en situaties worden gepubliceerd volgens de
                vocabulaire zoals beschreven in het voorgaande hoofdstuk.</p><p>Het datamodel wordt
                gepubliceerd volgens de vocabulaire die past bij de vorm waarin
                het datamodel is opgesteld:</p>
<ul>
	<li>De ERD vocabulaire als sprake is van een
                relationeel datamodel;</li>
	<li>De UML vocabulaire als sprake is van een
                object-georiënteerd datamodel;</li>
	<li>De RDF/OWL vocabulaire als sprake is van
                een datamodel dat als ontologie is vormgegeven.</li>
</ul>
<p>Alle informatie wordt
                gepubliceerd als Linked Data. Naast het vaststellen van het
                juiste vocabulaire is de belangrijkste stap voorafgaand aan de
                daadwerkelijke publicatie het toepassen van de URI strategie.</p>
<h3>5.4.1 Bepalen
                domeinnaam</h3>
<p>De eerste stap in deze
                fase is het bepalen van een domeinnaam waarbinnen de data van
                een registratie worden gepubliceerd. De uitgangspunten en
                aanbevelingen voor een domeinnaam zijn in de paragraaf over de
                URI strategie beschreven, maar de praktijk is soms
                weerbarstiger.</p>
<p>Op basis van de
                uitgangspunten en aanbevelingen ligt voor de BAG een domein
                http://bag.nl voor de hand of http://bag.basisregistratie.nl. De
                meeste drieletterige domeinnamen die beginnen met een “b”
                blijken in Nederland echter geregistreerd bij bureaus die
                allerlei diensten verlenen, meestal op het gebied van financiële
                advisering of kredietbemiddeling. Ook de domeinnamen
                “basisregistratie.nl” is al geregistreerd door een
                dienstverlenend bedrijf.</p>
<p>In deze jungle van
                domeinnamen is het eigenlijk onmogelijk zomaar een domeinnaam te
                introduceren die het vertrouwen geeft dat deze de bron is van
                een authentieke registratie. De meest solide manier is het
                vastleggen van de domeinnaam die de authentieke bron
                representeert in wetgeving. Een voorbeeld is <span style="color:#0D7AB1;text-decoration:underline;">https://www.officielebekendmakingen.nl</span>, waar alle officiële
                bekendmakingen van de overheid worden gepubliceerd. Deze
                domeinnaam is vastgelegd in artikel 1 van de
                Bekendmakingsregeling.</p>
<p>Voor de BAG is, in
                afwachting van een wetsaanpassing waarin een domeinnaam voor
                publicatie van de authentieke data wordt vastgesteld, gekozen
                voor een tussenoplossing. In de Wet Basisregistraties adressen
                en gebouwen staat in Hoofdstuk 4, artikel 26: ‘De Dienst (i.c.
                het Kadaster) houdt een geautomatiseerde landelijke voorziening
                waarin de data uit de in de</p><p>gemeenten gehouden
                adressenregistraties en de gebouwenregistraties zijn opgenomen.’
                Daarom lijkt “http://bag.kadaster.nl/” op dit moment de meest
                bruikbare domeinnaam waaraan zichtbaar is dat het om de
                authentieke data uit de landelijke voorziening voor de BAG gaat.</p>
<h3>5.4.2 type, concept en
                referentie toegepast op het begrippenkader</h3>
<p>Alle in het
                begrippenkader gedefinieerde begrippen zijn ook concepten.
                Conform de URI-strategie krijgt ieder begrip een id en wordt de
                documentatie over een begrip via een 303-redirect gepresenteerd
                met een doc-URI.</p>
<ul>
	<li>Zo krijgt het begrip ‘nummeraanduiding’
                in de BAG de URI
                http://bag.kadaster.nl/id/begrip/Nummeraanduiding. Dit is de
                identificatie (type=id) van het begrip (concept) dat wordt
                aangeduid met de term Nummeraanduiding (referentie). </li>
	<li>Als deze URI als http-vraag wordt
                ingetoetst in de browser wordt de documentatie over het begrip
                dat wordt aangeduid met de term Nummeraanduiding gepresenteerd
                in een html pagina met als URI
                http://bag.kadaster.nl/doc/begrip/Nummeraanduiding. </li>
	<li>De documentatie over een bepaald begrip
                kan in de loop der tijd wijzigen. Daarom is het ook mogelijk om
                een jaar, maand en dag toe te voegen aan de referentie om de
                documentatie op een specifiek tijdstip op te vragen. Dit kan via
                URI
                http://bag.kadaster.nl/doc/2014/04/01/begrip/Nummeraanduiding.</li>
</ul>
<h3>5.4.3 type, concept en
                referentie toegepast op het datamodel</h3>
<p>In de URI-strategie
                wordt aanbevolen data te definiëren met “def” URI-type.</p>
<ul>
	<li>Zo krijgt het gegevenselement
                ‘nummeraanduiding’ in de BAG de URI
                http://bag.kadaster.nl/def/gegevenselement/Nummeraanduiding#.
                Dit is de definitie (type=def) van het gegevenselement dat
                verwijst naar de data die opgeslagen is bij klassen aangeduid
                met de term Nummeraanduiding (referentie). </li>
	<li>Als deze URI als http-vraag wordt
                ingetoetst in de browser wordt de documentatie en metadata over
                het data-element OpenbareRuimte gepresenteerd in een html pagina
                met als URI
                http://bag.kadaster.nl/def/gegevenselement/Nummeraanduiding.
                </li>
</ul><ul>
	<li>De documentatie over een bepaald begrip
                kan in de loop der tijd wijzigen. Daarom is het ook mogelijk om
                een jaar, maand en dag toe te voegen aan de referentie om de
                documentatie op een specifiek tijdstip op te vragen. Dit kan via
                URI
                http://bag.kadaster.nl/def/2014/04/01/gegevenselement/Nummeraanduiding.
                </li>
</ul>
<h3>5.4.4 type, concept en
                referentie toegepast op de data</h3>
<p>In de URI-strategie
                wordt aanbevolen data te definiëren met het URI-type id.</p>
<ul>
	<li>Zo krijgt de woonplaats "Amersfoort"
                in de BAG de URI “http://bag.kadaster.nl/id/woonplaats/1664”.
                Dit is de identificatie (type=id) van de woonplaats die in de
                BAG de identificatie "1664" heeft. </li>
	<li>Als deze URI als http-vraag wordt
                ingetoetst in de browser wordt de documentatie en metadata over
                de gegevens van Amersfoort gepresenteerd in een html pagina met
                als URI http://bag.kadaster.nl/doc/woonplaats/1664. </li>
	<li>De gegevens over een bepaalde woonplaats
                kunnen in de loop der tijd wijzigen. Daarom ondersteunt de BAG
                de mogelijkheid om een jaar, maand en dag toe te voegen aan de
                referentie om de documentatie op een specifiek tijdstip op te
                vragen. Dit via URI
                http://bag.kadaster.nl/doc/2014/04/01/woonplaats/1664. </li>
</ul>
<h3>5.4.5 Formuleren van
                de URI</h3>
<p>De volgende
                best-practices gelden voor het formuleren van de URI:</p>
<ul>
	<li>Voor begrippen en klassen is de
                identificatie gelijk aan de term van het begrip. Het is gangbaar
                om deze te schrijven als UpperCamelCase. Dat wil zeggen: als de
                aanduiding voor een begrip in natuurlijke taal uit meerdere
                woorden bestaat schrijven we de woorden aan elkaar waarbij elk
                woord met een hoofdletter begint, gevolgd door kleine letters.
                Diacrieten worden verwijderd. Leestekens zoals haakjes, komma’s,
                "#" en "&amp;" dienen te worden vermeden.</li>
	<li>Voor eigenschappen geldt hetzelfde maar
                dan voor lowerCamelCase: Het eerste woord waarmee de eigenschap
                in natuurlijke taal wordt aangeduid begint met een kleine
                letter.</li>
</ul><ul>
	<li>Voor begrippen is het handig om als
                {concept} te kiezen voor "begrip" of het Engelse
                "concept". </li>
	<li>Voor entiteit-attribuut modellen is het
                handig om als {concept} te kiezen voor "element".
                </li>
	<li>Voor klasse-eigenschap modellen is het
                handig om als {concept} te kiezen voor "ontologie" of
                het engelse "ontology". </li>
	<li>Voor entiteit-attribuut modellen is het
                handig om voor de "#" de klassenaam te plaatsen en
                achter de "#" het attribuut (of relatie). </li>
	<li>Voor klasse-entiteit modellen is het
                handig om zowel de klasse als de entiteit achter de "#"
                te plaatsen. </li>
</ul>
<p />
<p>De volgende
                best-practices gelden voor de redirect:</p>
<ul>
	<li>Maak gebruik van 303-redirect met id en
                doc URIs. </li>
	<li>De redirect kan gaan naar de meest
                actuele versie (een "doc" URI zonder een datum of
                tijdnotatie), dan wel naar een specifieke versie. </li>
	<li>De datum en/of tijdnotatie in de URL
                behoort te verwijzen naar een peildatum. De gegevens die worden
                teruggegeven zouden niet meer mogen wijzigen, ook als op een
                later moment opnieuw dezelfde vraag wordt gesteld. </li>
	<li>Aanvullende contextuele vragen horen geen
                URIs te zijn volgens de URI-strategie, maar URI-Vragen (dus met
                een "?"). </li>
</ul>
<hr/>
<h1 id="ondersteuningswijze">6 Ondersteuningswijze</h1>
<h2 id="architectuur">6.1 Architectuur</h2>
<p>Onderstaand figuur
                geeft een overzicht van de architectuur waarmee een linked data
                set kan worden gepubliceerd:</p><img src="image787.png"><h3>6.1.1 Triple store</h3>
<p>De basis voor de
                opslag van linked data is een triple store. Een triple store is
                een database die specifiek is ingericht op het efficiënt opslaan
                en ontsluiten van data die als triples zijn geordend. De meeste
                triple stores zijn tegenwoordig eigenlijk een quad store. Een
                quad store is een triple store die het mogelijk maakt om ook de
                ‘context’, de graph op te slaan. Aan iedere triple wordt de
                graph als context toegevoegd, waardoor een quad (graph – subject
                – predicate - object) ontstaat.</p>
<h3>6.1.2 SPARQL endpoint</h3>
<p>Standaard kent een
                triple store de mogelijkheid om via een SPARQL-endpoint data op
                te vragen uit deze store. SPARQL (SPARQL Protocol and RDF Query</p><p>Language) is een door
                de W3C gedefinieerde zoektaal die gebruikt wordt om een triple
                store te bevragen via zoekopdrachten. Dit gebeurt met een
                standaard protocol op basis van een zogenaamde http RESTful
                service [GRAPHSTORE][SPARQL11].</p>
<p>In het voorbeeld van
                de BAG kan aan een SPARQL endpoint bijvoorbeeld de volgende
                vraag worden gesteld. Deze vraagt de gegevens op van het pand
                aan de Krankeledenstraaat 30 in Amersfoort:</p><img src="image835.png"><p>Om zo’n vraag te
                kunnen stellen is toch wel wat gespecialiseerde SPARQL kennis
                nodig. Deze vraag levert ook een antwoord op dat een standaard
                SPARQL vorm heeft. Dit is niet de meest praktische vorm. Daarom
                is er een Linked Data API (application programming interface).
                Dit is een verzameling definities op basis waarvan een
                computerprogramma kan communiceren met de triple store.</p>
<h3>6.1.3 Linked Data API</h3>
<p>De Linked Data API is
                een voorziening die het mogelijk maakt om antwoord te geven op
                URLs en URL-Vragen naar linked data. Zo kun je direct in de
                browser de volgende relatief eenvoudige URL-vraag stellen:</p>
<p><code>http://bag.kadaster.nl/query/pand-aan?naamOpenbareRuimte=Krankeledenstraat&amp;huisnummer=30&amp;woonplaatsnaam=Amersfoort
                </code></p>
<p>Als deze vraag wordt
                gesteld vanuit de browser herkent de API dat en toont deze als
                antwoord een nette, in de gewenste huisstijl van de organisatie
                opgemaakte webpagina.</p><p>Het is ook mogelijk om
                een voor programmeurs aantrekkelijk protocol te gebruiken,
                namelijk RESTful services [REST] die JSON [JSON] retourneren.
                Daardoor hebben programmeurs niet (veel) kennis nodig van Linked
                Data om een app of programma maken waarin linked data wordt
                gebruikt.</p>
<p>De API biedt bovendien
                de mogelijkheid om autorisatie toe te passen op de getoonde
                informatie, zodat alleen geautoriseerde personen toegang hebben
                tot de gegevens. Dan zijn het niet meer open data, maar moet er
                bijvoorbeeld voor worden betaald of zijn bepaalde data niet voor
                iedereen toegankelijk.</p>
<p>De Linked Data API
                kent als interface een ‘normaal’ http endpoint. Dat betekent dat
                http GET requests afgehandeld worden door de Linked Data API.
                Voor de specificaties van de Linked Data API bestaan op dit
                moment twee varianten:</p>
<ul>
	<li>De vrij generieke en vanuit de W3C
                opgestelde Linked Data Platform (LDP) [LDP]; </li>
	<li>De meer specifieke en op implementatie
                gerichte Linked Data API specificatie [LDAPI]. </li>
</ul>
<p>Door het aanbieden van
                een Linked Data API kunnen verschillende systemen aansluiten op
                de Linked Data API:</p>
<ul>
	<li>Een App, waarbij de App via een RESTful
                JSON http service gegevens opvraagd van de Linked Data API;
                </li>
	<li>Een website, waarbij http links zijn
                opgenomen. Door te klikken op de website, navigeer je naar de
                website, en zal in de browser van de gebruiker de linked data
                als een html webpagina worden getoond; </li>
	<li>Een informatiesysteem, waarbij een
                machine-naar-machine interface is geïmplementeerd door middel
                van een RESTful http webservice. Daarmee biedt deze architectuur
                de mogelijkheid om opgenomen te worden in een SOA landschap
                (maar dan niet met een SOAP webservice [SOAP], maar een RESTful
                webservice).</li>
	<li>Een interactieve website, waarbij via
                Javascript Ajax-calls [AJAX] worden uitgevoerd, zodat de inhoud
                van het scherm dynamisch kan worden bijgewerkt, bijvoorbeeld
                voor het tonen van een grafische representatie. </li>
</ul><p>Het bepalen van de
                vorm waarin het resultaat wordt teruggegeven gebeurt via
                ‘content negotiation’.</p>
<h2 id="contentneg">6.2 Content
                negotiation</h2>
<p>Het http protocol kent
                de mogelijkheid van ‘content negotiation’. Dit betekent dat op
                basis van de http-request header, de http server een andere
                ‘vorm’ van de webpagina zal teruggeven.</p><img src="image845.png"><p>In bovenstaand plaatje
                is dit uitgebeeld. De URL
                http://bag.kadaster.nl/doc/pand/0307100000333887 kan hier op
                drie verschillende manieren worden weergegeven:</p>
<ul>
	<li>Als ‘gewone’ webpagina (html), voor
                menselijke eindgebruikers. Het intypen van de URL in een browser
                zal normaal gesproken dit gedrag vertonen </li>
	<li>Als JSON-LD document, voor App bouwers
                die van JSON services houden (de meeste programmeurs); </li>
	<li>Als RDF/XML document, voor de meer
                hard-core Linked Data specialisten. </li>
</ul>
<p>Overigens is het
                gebruikelijk om ook specifiek (los van de http-request header)
                een formaat op te vragen, door achter de URL een extensie toe te
                voegen die het formaat weergeeft. Zo geeft onderstaande
                URL-vraag een JSON response terug.</p><p><code>http://bag.kadaster.nl/query/pand-aan.json?naamOpenbareRuimte=Krankeledenstraat&amp;huisnummer=30&amp;woonplaatsnaam=Amersfoort</code></p>
<p>Bovenstaand figuur
                laat ook het http-303 redirect gedrag zien. Op grond van de
                richtlijnen uit de URI strategie zal de "id" URL
                leiden tot een http-303 redirect response. Dit leidt ertoe dat
                de browser opnieuw een pagina zal opvragen, in dit geval de
                "doc" URL.</p>
<h2 id="corevoc">6.3 Core vocabulaires</h2>
<p>Voor sommige data zijn
                door de W3C, Inspire of andere instituten zogenaamde ‘core
                vocabularies’ ontwikkeld. Core vocabularies zijn beschikbaar
                voor ‘persoon’ en voor ‘adres’. Voor andere domeinen zijn core
                vocabularies in ontwikkeling.</p>
<p>Als de ontologie van
                de BAG wordt verbonden met vCARD of met het INSPIRE vocabulaire,
                hoeft een gebruiker, bijvoorbeeld een app, de interne structuur
                en begrippen van de BAG niet eens te kennen en kan deze
                rechtstreeks op basis van zo’n standaard vocabulaire data van de
                BAG (bijvoorbeeld de contour, het bouwjaar en de status van een
                pand) verbinden met data over dit pand van bijvoorbeeld de
                Rijksdienst voor het Cultureel Erfgoed (RCD) of met data uit
                DBpedia.
</p><h1>Literatuurlijst</h1>
<table class="glossary">
<tr><td>[10RULES]</td><td>
                10 Rules for persistent URIs. Een veelomvattend rapport van de
                EU met vergelijkbare initiatieven en een waardevol overzicht van
                de laatste best-practices.<br>
                https://joinup.ec.europa.eu/sites/default/files/D7.1.3 - Study
                on persistent URIs_0.pdf</td></tr>
<tr><td>[AANW161]</td><td>
                Aanwijzing 161<br>
                http://wetten.overheid.nl/BWBR0005730/Hoofdstuk4/411/Aanwijzing161</td></tr>
<tr><td>[AJAX]</td><td>
                AJAX - Asynchronous Javascript and XML<br>
                http://en.wikipedia.org/wiki/Ajax_(programming)</td></tr>
<tr><td>[ANS]</td><td>
                Algemene Nederlandse Spraakkunst<br>
                http://ans.ruhosting.nl/e-ans/index.html</td></tr>
<tr><td>[ANS-ZIN]</td><td>
                Wat is een zin, Algemene Nederlandse Spraakkunst<br>
                http://ans.ruhosting.nl/e-ans/19/01/01/body.html</td></tr>
<tr><td>[APOO]</td><td>
                Actieplan Open Overheid<br>
                https://data.overheid.nl/sites/data.overheid.nl/files/actieplan-open-overheid.pdf</td></tr>
<tr><td>[AXIOMS]</td><td>
                opaque<br> http://www.w3.org/DesignIssues/Axioms.html#opaque</td></tr>
<tr><td>[COMPSAYSNO]</td><td>
                Computer says no<br>
                https://www.youtube.com/watch?v=sX6hMhL1YsQ&amp;index=8&amp;list=RD0n_Ty_72Qds</td></tr>
<tr><td>[COOLURIS]</td><td>
                Cool URIs for the Semantic Web<br>
                http://www.w3.org/TR/cooluris/#cooluris</td></tr>
<tr><td>[DATAVAULT]</td><td>
                Wikipedia: Data Vault Modeling<br>
                http://en.wikipedia.org/wiki/Data_Vault_Modeling</td></tr>
<tr><td>[DATOMIC]</td><td>
                Datomic website - Rationale<br>
                http://www.datomic.com/rationale.html</td></tr>
<tr><td>[DOMNAAM]</td><td>
                Wikipedia: Domeinnaam.<br>
                http://nl.wikipedia.org/wiki/Domeinnaam</td></tr>
<tr><td>[EARREST]</td><td>
                Elektriciteitsarrest<br>
                http://nl.wikipedia.org/wiki/Elektriciteitsarrest</td></tr>
<tr><td>[ECLI]</td><td>
                Wikipedia: ECLI<br>
                http://nl.wikipedia.org/wiki/European_Case_Law_Identifier</td></tr>
<tr><td>[ECONIM]</td><td>
                The economics of information management<br>
                http://pv.tl/blog/2014/04/13/the-economics-of-information-management/</td></tr>
<tr><td>[EENVWOORD]</td><td>
                Woordenlijst taalniveau B1 op de website "zoek eenvoudige
                woorden"<br> http://www.zoekeenvoudigewoorden.nl</td></tr>
<tr><td>[FEIT]</td><td>
                Wikipedia: Feit<br> http://nl.wikipedia.org/wiki/Feit </td></tr>
<tr><td>[GEGEVEN]</td><td>
                Wikipedia: Gegeven<br> http://nl.wikipedia.org/wiki/Gegeven</td></tr>
<tr><td>[GRAPH]</td><td>
                Directed graph<br> http://en.wikipedia.org/wiki/Directed_graph</td></tr>
<tr><td>[GRAPHSTORE]</td><td> SPARQL
                1.1 Graph Store HTTP Protocol<br>
                http://www.w3.org/TR/sparql11-http-rdf-update/</td></tr>
<tr><td>[HTTP]</td><td>
                Hypertext Transfer Protocol<br>
                http://en.wikipedia.org/wiki/Hypertext_Transfer_Protocol</td></tr>
<tr><td>[INFONOMICS]</td><td>
                Wikipedia: Infonomics<br>
                http://en.wikipedia.org/wiki/Infonomics</td></tr><tr><td>[INSPIRE]</td><td> De
                Inspire richtlijn, die een nationale strategie voorschrijft voor
                URIs voor geo-informatie met de aanbeveling om deze
                geo-strategie te verbinden met een generieke nationale
                strategie.<br> http://inspire.jrc.ec.europa.eu/</td></tr>
<tr><td>[ISSUE2]</td><td> Issue
                2<br>
                http://www.pilod.nl/wiki/Boek/URI-strategie#Issue_2:_Herkenbaar_internetdomein</td></tr>
<tr><td>[JENI]</td><td>
                Jeni’s Musings - Versioning (UK Government) Linked Data<br>
                http://www.jenitennison.com/blog/node/141</td></tr>
<tr><td>[JSON]</td><td> JSON
                - JavaScript Object Notation<br>
                http://en.wikipedia.org/wiki/JSON</td></tr>
<tr><td>[JURICON]</td><td>
                Juriconnect: Platform voor informatieuitwisseling en
                –standaardisatie in het juridisch domein.<br>
                http://juriconnect.nl/</td></tr>
<tr><td>[KINDREG]</td><td> “Het
                partnerbegrip in de Awir wordt het criterium voor het recht op
                de alleenstaande-ouderkop in het kindgebonden budget. Dit leidt
                tot een verschuiving van de doelgroep ten opzichte van de
                huidige regelingen voor alleenstaande ouders.”<br>
                http://www.rijksoverheid.nl/bestanden/documenten-en-publicaties/kamerstukken/2013/09/03/uitvoeringstoets-belastingdienst-toeslagen-bij-wetsvoorstel-herziening-kindregelingen/13-6-2013-uitvoeringstoets-bd-t-alleenstaande-ouder-kop-op-kgb-per-01-01-2015-versie-def.pdf</td></tr>
<tr><td>[KST-33042-21]</td><td>
                Kamerstuk 10-04-2013 over het COA<br>
                https://zoek.officielebekendmakingen.nl/kst-33042-21.html</td></tr>
<tr><td>[LDAPI]</td><td>
                Linked Data API<br> http://code.google.com/p/linked-data-api/</td></tr>
<tr><td>[LDP]</td><td>
                Linked Data Platform 1.0<br> http://www.w3.org/TR/ldp/</td></tr><tr><td>[LIKNSP]</td><td>
                Linked knowledge space<br>
                http://www.pilod.nl/w/images/5/5c/Christophe_Gueret_Linking_Knowledge_Spaces.pdf</td></tr>
<tr><td>[LINKEDDATA]</td><td>
                Linked Data Design Issues<br>
                http://www.w3.org/DesignIssues/LinkedData.html</td></tr>
<tr><td>[LITERAL]</td><td>
                Wikipedia: Literal (computer programming)<br>
                http://en.wikipedia.org/wiki/Literal_(computer_programming)</td></tr>
<tr><td>[LIVAN]</td><td>
                Liversidge versus Anderson<br>
                http://en.wikipedia.org/wiki/Liversidge_v._Anderson</td></tr>
<tr><td>[MSISD]</td><td>
                Selligman, P.G. Wijers en H. Sol (1989): “Analyzing the
                structure of I.S. methodologies, an alternative approach”, in:
                “Proceedings of the first Dutch Conference on information
                systems” en Wijers, G. (1991): “Modelling support in information
                systems development”. Proefschrift Technische Universiteit
                Delft, Thesis Modelling support in information systems
                development.<br>
                http://resolver.tudelft.nl/uuid:959fa3b8-7557-41fa-9eae-043f9f03cadc</td></tr>
<tr><td>[ONTOMETA]</td><td>
                Ontology, Metadata and Semiotics<br>
                http://www.jfsowa.com/ontology/ontometa.htm)</td></tr>
<tr><td>[OWL]</td><td>
                OWL, Web Ontology Language<br> http://www.w3.org/OWL</td></tr>
<tr><td>[PROTOCOLS]</td><td>
                Internet protocols<br> http://www.w3.org/Protocols</td></tr>
<tr><td>[RDF]</td><td>
                Specificaties van RDF bij W3C<br> http://www.w3.org/RDF/</td></tr>
<tr><td>[RECHTPARA]</td><td>
                o.a. Travis D. Breaux : Legal Requirements Acquisition for the
                Specification of Legally Compliant Information Systems,.Ph. D.
                Thesis, North Carolina State University, 2009 en R. van
                Kralingen : A Conceptual Frame-based Ontology for the Law,
                Proceedings of the First International Workshop on Legal
                Ontologies, 1997</td></tr>
<tr><td>[REFDATA]</td><td> Master
                Data versus Reference Data<br>
                http://www.information-management.com/issues/20060401/1051002-1.html</td></tr>
<tr><td>[REST]</td><td>
                Wikipedia: RESTful - Representational State Transfer<br>
                http://en.wikipedia.org/wiki/Representational_state_transfer</td></tr>
<tr><td>[RFC2616]</td><td> http
                protocol-statussen<br>
                http://www.w3.org/Protocols/rfc2616/rfc2616-sec10.html</td></tr>
<tr><td>[RFC3986]</td><td> RFC3986,
                URI specificities<br> http://tools.ietf.org/html/rfc3986</td></tr>
<tr><td>[RIJNSANT]</td><td> Een
                nieuwe wereld, een nieuwe informatie architectuur<br>
                http://www.pilod.nl/wiki/Boek/RijnSantema</td></tr>
<tr><td>[ROSETTA]</td><td> Steen
                van Rosetta<br> http://nl.wikipedia.org/wiki/Steen_van_Rosetta</td></tr>
<tr><td>[RULES]</td><td>
                Business Rules Group - wat is een regel<br>
                http://www.businessrulesgroup.org/first_paper/BRG-whatisBR_3ed.pdf)</td></tr>
<tr><td>[SIDN]</td><td>
                Domeinregistratie SIDN<br> http://www.sidn.nl</td></tr>
<tr><td>[SKOS]</td><td>
                Simple Knowledge Organisation System<br> http://www.w3.org/skos</td></tr>
<tr><td>[SOAP]</td><td> SOAP
                - Simple Object Access Protocol<br>
                http://en.wikipedia.org/wiki/SOAP</td></tr>
<tr><td>[SPARQL11]</td><td> SPARQL
                1.1 Protocol<br> http://www.w3.org/TR/sparql11-protocol/</td></tr>
<tr><td>[SS-GWIMT]</td><td> Sesame
                Street - Guess who I met today<br>
                http://www.youtube.com/watch?v=ItcwsvWgIs0</td></tr>
<tr><td>[SS-TAAT]</td><td> Sesame
                Street - Thought about a thought (big things)<br>
                http://www.youtube.com/watch?v=MnZ8yhamJgQ</td></tr>
<tr><td>[TURTLE]</td><td>
                Turtle-syntax<br> http://en.wikipedia.org/wiki/Turtle_(syntax)</td></tr>
<tr><td>[URI]</td><td>
                Wikipedia over URIs (Uniform Resource Identifier)<br>
                http://en.wikipedia.org/wiki/Uniform_resource_identifier</td></tr>
<tr><td>[URI-SETS]</td><td>
                Designing URI sets for the UK Public Sector. Een aanbeveling van
                de Britse overheid die voorlopers zijn op het gebied van het
                publiceren van Linked Open Overheids-Data.<br>
                https://www.gov.uk/government/publications/designing-uri-sets-for-the-uk-public-sector</td></tr>
<tr><td>[URISTRAT]</td><td> Hans
                Overbeek en Linda van den Brink, “Aanzet tot een nationale
                URI-Strategie voor Linked Data van de Nederlandse overheid”.
                <br> http://www.pilod.nl/wiki/Boek/URI-strategie</td></tr>
<tr><td>[URISTYLE]</td><td>
                Hypertext Style: Cool URIs don't change<br>
                http://www.w3.org/Provider/Style/URI</td></tr></table>
</body></html>